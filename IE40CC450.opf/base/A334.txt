༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN6332
n/a
ImageGroup:
ISBN:
13CN6334
n/a
LCCN:
Title:
གསུང་ངག་ལམ་འབྲས་སྣང་གསུམ་མཛེས་རྒྱན།
gsung ngag lam 'bras snang gsum mdzes rgyan/
to-be-supplied
Author:
to-be-supplied
n/a
n/a
Descriptor:
Original Publication:
Place:
Publisher:
In/a
1
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
VIL
Ina
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



དཔལ་ས་སྐྱའི་རིག་མཛོད། །
༧ ## P རྣམ། ︽ +
༄༅། །གསུང་ངག་ལམ་འབྲས་སྣང་
གསུམ་མཛེས་རྒྱན། །
ངོར་ཆེན་དཀོན་མཆོག་ལྷུན་གྲུབ་ཀྱིས་མཛད།
58
དཔལ་ས་སྐྱའི་རིག་གཞུང་ཞིབ་འཇུག་ཚོགས་པས་བསྒྲིགས།
བོད་ལྗོངས་མི་དམངས་དཔེ་སྐྲུན་ཁང་།



སྨདཔལ་ས་སྐྱའི་རིག་མཛོད་པོད་དགུ་་པ།
༄༅། །ལམ་འབྲས་བུ་དང་བཅས་པའི་གདམས་ངག་གི་གཞུང་ཤིང་རྒྱས་
པ་གཞུང་ཇི་ལྟ་བ་བཞིན་བཀྲི་བའི་ལམ་གྱི་སྔོན་འགྲོའི་ཁྲིད་
ཡིག་སྣང་གསུམ་མཛེས་པར་བྱེད་པའི་རྒྱན་
ཞེས་བྱ་བ་བཞུགས་སོ། །
ངོར་ཆེན་དཀོན་མཆོག་ལྷུན་གྲུབ་ཀྱིས་མཛད།
དཔལ་ས་སྐྱའི་རིག་གཞུང་ཞིབ་འཇུག་ཚོགས་པས་བསྒྲིགས། །
བོད་ལྗོངས་མི་དམངས་དཔེ་སྐྲུན་ཁང་། ་



图书在版编目(CIP)数据
道果法前行三现分:藏文俄钦·贡觉伦珠编著. --拉
萨:西藏人民出版社,2011.5
ISBN 978-7-223-02997-1
(萨迦文库)
1.0道…I.O俄IO萨迦派 - 研究-藏语
V.DB946.6
中国版本图书馆 CIP 数据核字(2010)
第208858号
道基法前行三观分
编著 俄钦·贡觉伦珠
责任编辑顿珠平措
封面设计 丹朗格次,格乐
版式设计, 丹增
电脑排版 丹增巴桑
出版发行 西藏人民出版社(拉萨市林廓北路20号)
成都东江印务有限公司
787X960 1/16
16.25
130千
2011年5月第1版
2011年5月第1次印刷
印 数 01-7,000
书 号 ISBN978-7-223-02997-1
价 35.00 元
版权所有翻印必究
网址:http://www.sakya.org.cn
出印开印字版印印书定



GO
875 75935] 萨钦·贡嘎宁布



དཔལ་ས་སྐྱའི་རིག་མཛོད་རྩོམ་སྒྲིག་ཨུ་ཡོན་ལྷན་ཁང་།
ཀྲུའུ་རེན། ལིའུ་རླས་ཇང་།
ཀྲུའུ་རེན་སྐུ་གཞོན། ས་སྐྱ་དཔལ་ལྡན་དོན་ཡོད། ངག་དབང་།
ཨུ་ཡོན། བསྟན་རྒྱས། ཡེ་ཤེས་རྒྱལ་མཚན། རྐང་བཙུགས། ཀྲང་ཝེ་མིང་།
ཡང་ཧྲུའུ་ཀོང་། ཟླ་སྒྲོན། ཤེས་རབ་རྒྱ་མཚོ། བློ་གསལ་རྒྱ་མཚོ།
བཀྲ་ཤིས་སྒྲོལ་མ། ཏའོ་ཀྲེ། ཚུའི་མིང་ཁྲེན། ལི་ཧུང་། པད་མ་བྱང་ཆུབ།
ཁྲེན་མིང་། ཤེས་རབ་སྒྲོལ་མ།
གཙོ་སྒྲིག་པ། ས་སྐྱ་དཔལ་ལྡན་དོན་ཡོད།
གཙོ་སྒྲིག་པ་གཞོན་པ། དགེ་ལེགས། དཀོན་མཆོག་རྒྱལ་མཚན། པ་སངས།
吉祥萨迦文库编辑委员会
E E: xi] 7. GE
RE: ༼*jJI • EE #L link BJE
ཎྞཾ ཟླ: E; #pulg#! gjZH GEEE (/ik#[S） Fpflgjt (4ER)
jk》 Pujlu# (4ER) #*jju ## (4EF)
E EBg (4ER) dkg## (4EF) »i]; ( Eཚུ)
iÉ ( E） EMFF ( E%） :& ( E%）
ZHt #/g ( E)
E : #*jJIL • EE #L.it/hk
副主编: 格乐贡确加参巴桑



མདུན་བསུའི་ཞུ་མཆིད།
དུས་ཀྱི་འཁོར་ལོའི་བགྲོད་མཚམས་སྐད་ཅིག་ཀྱང་མི་འཇོག་པའི་གནས་སྐབས་དང་བསྟུན་
ནས་སྐྱིད་སྡུག་དང་འཕེལ་འགྲིབ་ཀྱི་ཐང་འགག་མང་པོ་བརྒྱུད་པའི་དེ་རིང་
། དུས་རབས་ཉེར་
གཅིག་པའི་སྒལ་ཟུར་ན་ཆེས་ཛ་དྲག་པའི་འགྲན་རྩོད་ཀྱི་སྤྱི་ཚོགས་ཁྲོད་འཚོ་བའི་མི་རྣམས་ཀྱིས་
ད་གཟོད་བསམ་པའི་དཔལ་ཡོན་གྱི་གལ་ཆེའི་རང་བཞིན་ལ་གོ་ཤེས་ཇེ་ཟབ་ཏུ་འགྲོ་བཞིན་ཡོད་།
པར་བརྟེན། དུས་རབས་མང་པོར་དགོན་སྡེའི་ལྕགས་རི་ལས་བརྒལ་མ་མྱོང་བའི་བོད་ཀྱི་རིག་
གནས་ངོ་མཚར་ཅན་རྣམས་ད་ཆར་འཛམ་བུའི་གླིང་པ་ཕལ་མོ་ཆེའི་དོ་སྣང་བྱ་ཡུལ་ཞིག་ཏུ་འགྱུར་
བཞིན་ཡོད་པ་དང་། ལྷག་པར་བོད་བརྒྱུད་ནང་བསྟན་རིག་གནས་ཞེས་སྦྱངས་ན་ལུགས་གཉིས་
ཀྱི་དཀའ་གནད་འབད་མེད་དུ་གྲོལ་ཞིང་། བསྒོམས་ན་འཁོར་འདས་ཀྱི་དབྱེ་མཚམས་ཡུག་
གཅིག་ཏུ་འབྲེལ་ནུས་པའི་རིག་གཞུང་གི་རྒྱལ་པོ་འདི་ནི་རྒྱལ་ཁབ་ཕྱི་ནང་གི་མཁས་དབང་དང་
ཞིབ་འཇུག་པ་མང་པོས་མ་གྲོས་གཅིག་མཐུན་ངང་འཛམ་གླིང་སེམས་ཁམས་རིག་པའི་མ་ཡུམ་
དུ་བཀུར་བཞིན་ཡོད་པ་དང་། དེང་སང་འབྱོར་ཕྱུག་ཕུན་སུམ་ཚོགས་པའི་བདེ་སྐྱིད་ཀྱི་འཚོ་བ་
ཞེས་མཐོ་དམན་བར་གསུམ་གྱི་གླེང་གཞི་དང་སྨོན་གཞིར་གྱུར་པའི་བདེ་སྐྱིད་ཅེས་པ་དེའི་འབྱུང་ བ
རྩ་བསམ་པའི་དཔལ་ཡོན་གྱི་འབྱུང་གནས་ཀྱང་ཡིན་པ་སོགས། སངས་རྒྱས་ཉིད་ཀྱིས། ངས་
ནི་ཁྱོད་ལ་ཐར་པའི་ལམ་བསྟན་གྱི། །ཐར་པ་རང་ལ་རག་ལས་ཤེས་པར་གྱིས། །ཞེས་གསུངས་པ་
ལྟར་སོ་སོའི་བློ་ནུས་ཀྱིས་འཇོན་ཚེ་ཕན་ཡོན་རྫོགས་མཐའ་མེད་པའི་རིག་པའི་གཞུང་ལུགས་
འདི་དག་ཉམས་པ་སླར་གསོ་དང་། མི་ཉམས་གོང་སྤེལ་གྱི་བྱ་བར་སྒོ་ཀུན་ནས་འབད་བརྩོན་
ལྷོད་མེད་བྱ་རྒྱུ་དེ། ང་ཚོར་ལས་ཀྱིས་བསྐོས་པའི་འོས་འགན་འདོར་ཐབས་མེད་པ་ཞིག་ཡིན་པ་
་



དཔལ་ས་སྐྱའི་རིག་མཛོད། །
གཞིར་བཅས། དེ་སྔའི་ང་ཚོའི་ལས་ཀའི་ཁ་ཕྱོགས་གཙོ་བོ་དཔེ་རྙིང་འཚོལ་བསྡུ་དང་དཔེ་སྐྲུན་
བྱ་རྒྱུའི་ཐོག་བཞག་སྟེ། དཔལ་ས་སྐྱའི་དཔེ་མཛོད་ཁང་སོགས་ཀྱི་དཔེ་རྙིང་ལ་ཞིབ་འཇུག་དང་
བསྡུ་རུབ་ཀྱི་ལས་ཀ་གང་འཚམ་བསྒྲུབས་ཡོད་པའི་ཁར་མུ་མཐུད་ས་སྐྱ་པའི་གསུང་རབ་ཡོངས་རྫོགས་
ཕྱོགས་བསྒྲིགས་ཞུ་རྒྱུའི་དམིགས་ཚད་ཀྱི་རྨང་གཞིའི་ཐོག་ད་ཐེངས་དཔལ་ས་སྐྱའི་རིག་མཛོད་
ཅེས་པའི་དཔེ་ཚོགས་རྩོམ་བསྒྲིགས་དང་དཔེ་སྐྲུན་བྱ་རྒྱུའི་ནང་གནའ་དེང་རིག་གཞུང་ཁག་
༡༽ སྔོན་བྱུང་ལོ་རྒྱུས་ཀྱི་གཏམ། ༢༽ བསླབ་བྱ་ནོར་བུའི་ཕྲེང་བ། ༣༽ཤེས་བྱ་རིག་པའི་གནས།
༤༽ མདོ་སྔགས་སྙིང་པོའི་ཉམས་བཞེས་བཅས་ཀྱི་ཁོངས་སུ་བསྡུ་བའི་སྒོ་ནས་དེ་དག་རྒྱ་ཡིག་
སོགས་དེང་སྐབས་དར་ཁྱབ་ཆེ་བའི་སྐད་ཡིག་གཞན་དག་ལ་བསྒྱུར་རྒྱུས་གཙོས། བསྒྱུར་ཡིག་
ཁུངས་ལྡན་འཚོལ་བསྡུ་དང་ལེགས་བཅོས་གང་ནུས་བྱས་ཏེ། བོད་རྒྱ་སོགས་ཡིག་རིགས་
གཉིས་ལྡན་གཙོ་བོར་བྱས་པའི་པོད་ཕྲེང་ཞིག་རིམ་གྱིས་སྒྲིག་བཞིན་ཡོད་པའི་ཐོག་མ་དཔལ་
ལྡན་ས་སྐྱ་པའི་སྐོར་གྱི་དཔེ་ཚོགས་ལས་བརྩམས་ཤིང་། རིམ་པས་གྲུབ་མཐའ་རིས་མེད་ཀྱི་དཔེ་
ཚོགས་གང་མང་བསྒྲིགས་སྤེལ་ཞུས་ཏེ། བོད་ཀྱི་རིག་གཞུང་ལ་སློབ་སྦྱོང་དང་ཉམས་ལེན། ཞིབ་
འཇུག་བཅས་གནང་བར་འདོད་པའི་རྒྱལ་ཁབ་ཕྱི་ནང་གི་དོན་གཉེར་ཅན་མང་པོར་བསྒྱུར་གཞི་
དང་བསྡུར་བ་ཐུབ་པའི་སྟབས་བདེའི་གོ་སྐབས་ཕྱེས་ཏེ། རིག་གཞུང་གི་གོ་དོན་གཏིང་ཟབ་
དང་ཚད་ལྡན་དུ་ལོན་ཐུབ་པའི་དམིགས་ཡུལ་གཙོ་བོར་བཟུང་ཐོག །བོད་ཀྱི་རིག་གཞུང་ལུགས་
མཐུན་ངང་འཕེལ་ལམ་བཏོད་ནས། མཐར་ཐུག་གི་དམིགས་བྱ་གཙོ་བོ་འཛམ་གླིང་ཞི་བདེའམ་
འབྱོར་ཕྱུག་ཕུན་སུམ་ཚོགས་པའི་བདེ་སྐྱིད་ཀྱི་ཞིང་ཁམས་བསྐྲུན་རྒྱུའི་དོན་ཆེན་གེགས་མེད་དུ་
འགྲུབ་པའི་དམིགས་ཡུལ་གཙོ་བོར་བཟུང་ཡོད། ་
བསྒྲིགས་ཚུལ་གོ་རིམ་ཐད་གོང་ཞུས་སྔོན་བྱུང་ལོ་རྒྱུས་ཀྱི་གཏམ་སོགས་དོན་ཚན་བཞིའི་གོ་
རིམ་ལྟར་བསྒྲིག་དགོས་པར་སྣང་ཡང་། ཟད་མཐའ་མེད་པའི་བོད་ཀྱི་རིག་གཞུང་ཁག་སྐད་



པ
མདུན་བསུའི་ཞུ་མཆིད། །
ས
ས
ས
གཉིས་ཟུང་འབྲེལ་དུ་བསྒྲིགས་པའི་ལས་འགན་ནི་དེ་འདྲའི་སྟབས་བདེ་མིན་པ་དང་། ང་ཚོའི་
དཔེ་ཚོགས་བསྒྲིགས་ཐེངས་ལའང་ངེས་ཚད་མེད་པར་རྒྱུན་མཐུད་དུ་སྤེལ་རྒྱུའི་འཆར་གཞི་ཡོད་
པར་བརྟེན་དགོས་མཁོ་གང་ཆེ་དང་། བསྒྱུར་ཡིག་གི་སྟབས་བདེར་གཞིགས་ཏེ་གོ་རིམ་ངེས་
མེད་དུ་བསྒྲིགས་ཏེ་དཔེ་སྐྲུན་ཞུས་ཡོད། །
དམིགས་བསལ་གྱིས་དྲན་སྐུལ་ཞུ་རྒྱུ་ཞིག་ནི་དཔེ་དེབ་སྒྲིག་སྐབས་དཀར་ཆག་གཞུང་ཁོངས་
སུ་འཇུག་པ་སོགས་ཀྱི་སྟབས་བདེའི་བྱ་ཐབས་མ་སྤྱད་ཐབས་མེད་དུ་སྣང་ཡང་། དེ་དག་རྗེས
སུ་མ་དཔེ་དང་འདྲེས་སྐྱོན་འོང་བའི་ཉེན་ཁ་ཆེ་སྟབས། གཟབ་ནན་གྱི་བྱ་ཐབས་གང་ནུས་སྤྱད་
དེ་དཔེ་དེབ་སོ་སོའི་དབུའི་དཀར་ཆག་ནང་འཁོད་མེད་པའི་ཚིག་རིགས་གཞུང་ཁོངས་སུ་རྩ་བ་
ནས་བཀོལ་མེད་ཅིང་
། དེ་དག་ཀྱང་མ་ཡིག་དང་ཆེ་ཆུང་བཀར་ཏེ་གསལ་ཁ་གང་ཐོན་ཞུས་ཡོད་
པ་བཅས་མདོར་ན་དཔེ་དེབ་སོ་སོའི་དབུའི་དཀར་ཆག་ནང་འཁོད་ཡོད་པའི་ཚིག་རིགས་ཇི་བཞིན་
མ་ཡིག་ལས་ཅུང་ཆེ་བའི་ཡི་གེ་སྤྱད་དེ་གཞུང་ཁོངས་སུ་བཀོལ་ཡོད་པའི་ཡིག་རིགས་ཚང་མ་ནི་
མ་ཡིག་དངོས་སུ་མ་ཡིན་པ་དགོངས་འཇགས་འཚལ། །
ཞེས་རིག་མཛོད་གཙོ་སྒྲིག་པའི་མིང་ཅན་ཤཱཀྱའི་དགེ་སྦྱོང་ས་སྐྱ་དཔལ་ལྡན་དོན་ཡོད་ཀྱིས་
གངས་ལྗོངས་རྡོ་རྗེ་གདན་དཔལ་ལྡན་ས་སྐྱ་ནས་རབ་རྒྱན་ལྕགས་སྟག་ལོའི་ས་ག་ཟླ་བའི་ཚེས་
བཟང་ཉིན། །
པ
-
-
-
-



g1
མཚམས་སྦྱོར་རགས་བསྡུས།
༼ལམ་འབྲས་བུ་དང་བཅས་པའི་གདམས་ངག་གི་གཞུང་ཤིང་རྒྱས་པ་གཞུང་ཇི་ལྟ་བ་བཞིན་
བཀྲི་བའི་ལམ་གྱི་སྔོན་འགྲོའི་ཁྲིད་ཡིག་སྣང་གསུམ་མཛེས་པར་བྱེད་པའི་རྒྱན༽ཞེས་བྱ་བའི་
བསྟན་བཅོས་ཟབ་མོ་འདི་ཉིད་ནི་ངོར་ཆེན་ཐམས་ཅད་མཁྱེན་པ་དཀོན་མཆོག་ལྷུན་གྲུབ་མཆོག་
གིས་མཛད་པ་ཡིན་ཅིང་། ཁོང་ནི་རབ་བྱུང་བརྒྱད་པའི་མེ་སྦྲུལ་ལོ་སྟེ་སྤྱི་ལོ་༡༤༩༧ལོར་
གདན་ས་ཆེན་པོ་དཔལ་ལྡན་ས་སྐྱར་སྐུ་བལྟམས། དགུང་གྲངས་རེ་གཅིག་བཞེས་པ་རབ་བྱུང་
བཅུ་དགུ་པའི་མེ་སྦྲུལ་ལོ་སྟེ་སྤྱི་ལོ་༡༥༥༨ལོར་དགོངས་པ་ཆོས་དབྱིངས་སུ་ཐིམ། དམ་པ་འདི་
ཉིད་སྐྱེས་ཐོབ་ཀྱི་བློ་གྲོས་མཚུངས་པ་མེད་པ་གཞིར་བཅས་ཡོངས་འཛིན་དཀོན་མཆོག་འཕེལ་
བ་དང་མུས་ཆེན་སངས་རྒྱས་རིན་ཆེན་གྱི་གཙོས་མདོ་སྔགས་རབ་འབྱམས་ལ་དབང་འབྱོར་བའི་
དགེ་བའི་བཤེས་གཉེན་དུ་མའི་ཞབས་པད་ཚུལ་བཞིན་དུ་བསྟེན་ཏེ་རིག་པའི་གནས་མ་ལུས་
པར་བྱང་ཆུབ་པའི་མཁས་པའི་དབང་པོར་སོན་པས་ཐམས་ཅད་མཁྱེན་པ་དཀོན་མཆོག་ལྷུན་
གྲུབ་ཞེས་མཚན་སྙན་ཕྱོགས་ཀུན་ཏུ་ཁྱབ། དགུང་གྲངས་སོ་བརྒྱད་ཐོག་དཔལ་ལྡན་ས་
སྐྱ་པའི་གདན་ས་ཁྱད་པར་ཅན་ངོར་ཨེ་ཝཾ་ཆོས་ལྡན་དུ་རྒྱལ་བ་ཀུན་དགའ་བཟང་པོའི་རྒྱལ་ཚབ་
ཁྲི་ཐོག་བཅུ་པར་མངའ་གསོལ་ཏེ་མཁས་ཚུལ་དགུའི་ཕྲིན་ལས་འགྲན་ཟླ་བྲལ་བའི་སྒོ་ནས་
བགྲང་བྱ་ཉེར་བཞི་ཙམ་ལ་གདན་སའི་ཁུར་ཆེན་བཞེས་ཏེ་གསུང་ངག་ལམ་འབྲས་གྱི་ཆོས་འཁོར་
ཁོ་ནའང་ཚར་སོ་གསུམ་བསྐོར་བའི་མཚོན། འཆད་རྩོད་རྩོམ་པའི་མཛད་རྗེས་གཟེངས་སུ་ཐོན་པས་
རྒྱལ་བསྟན་སྤྱི་དང་བྱེ་བྲག་དཔལ་ལྡན་ས་སྐྱ་པའི་བསྟན་ལ་བཀའ་དྲིན་ལྷག་པར་ཆེ་བའི་སྐྱེས་
ཆེན་དམ་པ་ཞིག་ཡིན་ནོ། །ཁོང་གིས་མཛད་པའི་བསྟན་བཅོས་པོད་མང་དུ་བཞུགས་པ་ཀུན་



མཚམས་སྦྱོར་རགས་བསྡུས། །
ཀྱང་བརྗོད་བྱ་ཟབ་ལ་རྗོད་བྱེད་སྙན་ཞིང་གོ་བདེ་བ་སོགས་ཀྱི་ཁྱད་ཆོས་དུ་མས་ཕྱུག་པ་ཤ་སྟག་
ཏུ་སྣང་བ་དང་སྒོས་སུ་མཛེས་རྒྱན་མཐའ་ཅན་གྱི་བསྟན་བཅོས་ཆེན་པོ་བཅུ་ཕྲག་ལྷག་ཙམ་
བཞུགས་པ་རྣམས་ནི་ས་སྐྱ་པའི་རིང་ལུགས་འཛིན་པ་ཀུན་གྱིས་སྔགས་ཕྱོགས་ལ་གཞི་འཛིན་
སའི་གཞུང་ལུགས་ཁུངས་ཐུབ་ཁོ་ནར་བརྩི་བཞིན་ཡོད་ཅིང་། ཡང་སྒོས་སུ་ཁྲིད་དཔེ་འདི་
ཉིད་ནི་དཔལ་ལྡན་ས་སྐྱ་པའི་ཡབ་ཆོས་ཐུན་མོང་མ་ཡིན་པ་གསུང་ངག་ལམ་འབྲས་ཀྱི་གཞུང་
ཤིང་ཆེན་པོ་བཞིའི་ཡ་གྱལ་དབང་པོ་རབ་འབྲིང་ཐ་མའི་གང་ཟག་མ་ལུས་པ་མཐར་ཆགས་སུ་
བཀྲི་བའི་གཞུང་ཤིང་རྒྱས་པ་གཞུང་ཇི་ལྟ་བཞིན་བཀྲི་བའི་ལམ་གྱི་སྔོན་འགྲོའི་ཁྲིད་ཡིག་གྲགས་
ཅན་ཞིག་ཡིན་ཅིང་། འདིའི་བརྗོད་བྱ་གཙོ་བོ་ནི་མདོ་སྔགས་ཐུན་མོང་བའི་ལམ་གྱི་ཉམས་ལེན་
བློ་ལྡོག་རྣམ་བཞི་དང་ཞི་གནས་དང་ལྷག་མཐོང་ལ་སོགས་པའི་ཟབ་གནད་མཐའ་དག་མ་དག་
པའི་སྣང་བ་དང་དག་པའི་སྣང་བ། ཉམས་ཀྱི་སྣང་བ་བཅས་སྣང་བ་གསུམ་དུ་འདུས་པའི་སྒོ་
ནས་ཐོག་མར་ཐོས་བསམ་གྱི་སྒྲོ་འདོགས་ལེགས་པར་ཆོད་ཕྱིར་ལུང་རིགས་མན་ངག་གི་སྒོ་
དུ་མས་མཐའ་དཔྱད་པ་དང་། བར་དུ་ཆོད་དོན་ལ་དམིགས་པ་ཧྲིལ་གྱིས་དྲིལ་ནས་བསྒོམ་
པས་ཉམས་སུ་བླང་བ། མཐའ་མར་ལྟ་ཐོག་ཏུ་རང་བབ་ཀྱི་གནས་ལུགས་སྐྱོང་བ་སོགས་ཀྱི་ཁྲིད་
ཚུལ་ཆེས་ཕུལ་དུ་བྱུང་བ་དང་ལྡན་པ་ཞིག་ཡིན་པར་མ་ཟད། སྔོན་དུས་ཀྱི་སྔོན་འགྲོའི་ཁྲིད་ཡིག་
གྲགས་ཆེ་བ་ཕལ་མོ་ཆེའི་ཁུངས་གཏུགས་ས་ལྟ་བུ་ཞིག་ཀྱང་ཡིན་པས། ཡང་དག་པའི་ལམ་
ལ་བརྟེན་ནས་རང་གི་རྒྱུད་སྦྱོང་བར་འདོད་པའི་སྐལ་ལྡན་རྣམས་ཀྱིས་སྙིང་གི་ཟུང་ཁྲག་ལྟར་
གཅེས་པར་འོས་པའི་བསྟན་བཅོས་ཤིག་ཡིན་ལ། སངས་རྒྱས་ཆོས་ལུགས་སྤྱི་དང་བྱེ་བྲག་
དཔལ་ལྡན་ས་སྐྱ་པའི་རིང་ལུགས་ལ་ཞིབ་འཇུག་གནང་བར་འདོད་པའི་དེང་རབས་པ་
རྣམས་ལ་གོམ་བགྲོད་གཅིག་གིས་མདོ་སྔགས་ཀྱི་ལམ་མཐའ་དག་ལ་ཤེས་རྟོགས་ཐུབ་པའི་
ཡིག་ཆ་གལ་ཆེན་ཞིག་ཡིན་པ་སོགས་མདོར་ན་རང་གཞན་གཏན་དགེའི་འདུན་མ་འཚོལ་བར་



དཔལ་ས་སྐྱའི་རིག་མཛོད།
འདོད་པའི་གང་ཟག་ཀུན་གྱིས་ཡང་ནས་ཡང་དུ་བཀླག་སྦྱོང་མཛད་འོས་པའི་ཁྲིད་ཡིག་བརྒྱ་གོ་
གཅིག་ཆོད་ལྟ་བུ་ཞིག་ལགས་པས་ན། ངེད་ཞིབ་འཇུག་ཚོགས་པས་སྡེ་དགེ་པར་མའི་མ་ཡིག་
ལ་གཞི་བྱས། མ་ཡིག་ཁུངས་ཐུབ་མང་པོར་དཔེ་བསྡུར་ཞུས་ཏེ་དག་པར་བསྒྲིགས་པའི་ཁར་། ད་
ཕན་རྒྱ་ཡིག་གི་བསྒྱུར་མི་འདྲ་བ་གཉིས་ཙམ་མཇལ་རྒྱུ་སྣང་བ་ལས་མི་ཉག་མཁན་པོ་ཚེ་རིང་བཀྲ་
ཤིས་མཆོག་གིས་བསྒྱུར་བའི་བསྒྱུར་ཡིག་འདི་ཉིད་ལེགས་ཆ་ཆེ་བར་མཐོང་ནས་དཔེ་ཚོགས་འདིའི་
ཁོངས་གཏོགས་སུ་འདེམས་བསྒྲིགས་ཞུས་ཏེ་རྒྱ་བོད་དཔེ་དེབ་ཁག་གཉིས་སུ་བསྒྲིགས་ནས་ཀློག་
པ་པོ་གང་མང་གི་ཐུགས་འདུན་བསྐང་ཐབས་ཞུས་ཡོད་པར་བརྟེན། བོད་ལྗོངས་མི་དམངས་དཔེ་
སྐྲུན་ཁང་གིས་མཛད་བྲེལ་འཁོར་མོ་ཡུག་གི་ཁྲོད་ནས་དཔེ་དེབ་འདི་ཉིད་དམིགས་བསལ་དུ་དཔེ་
སྐྲུན་གནང་བར་ཞེ་ཐག་པ་ནས་བཀའ་དྲིན་ཆེ་ཞུ་བ་དང་སྦྲགས་དུས་ཐུང་མི་ཚེ་གཅིག་གིས་དུས་གཏན་
གྱི་འདུན་མ་འགྲུབ་པར་འདོད་པའི་ལས་འཕྲོ་ཅན་རྣམས་ཀྱིས་ལ་མོར་བསྟན་བཅོས་འདིར་ཐོས་
བསམ་བསྒོམ་པའི་མཛད་ཆེན་ཅིས་ཀྱང་སྐྱོང་བར་མཛོད་ཅིག་ཅེས་གསོལ་བ་འདེབས་པ་ལགས་སོ། །
ཞེས་དཔལ་ས་སྐྱའི་རིག་མཛོད་རྩོམ་སྒྲིག་ཁང་ནས།



དཀར་ཆག
•. (9）
མཆོད་བརྗོད་དང་བརྩམ་པར་དམ་བཅའ་བ།...
.............
སྦྱོར་བ་སྐྱབས་སུ་འགྲོ་ཞིང་གསོལ་བ་གདབ་པ། ནད་ན ་
གཅིག གཞུང་དོན་ལ་མཚམས་སྦྱོར་བ།.........
གཉིས། གཞུང་ཤིང་རྒྱས་པའི་སྒོ་ནས་བཀྲི་བྱའི་སློབ་མ་བརྟག་པ།..........
གསུམ། སྐྱབས་སུ་འགྲོ་ཞིང་གསོལ་བ་གདབ་པ་དངོས་བཤད་པ།...
༡ སྐྱབས་སུ་འགྲོ་བའི་རྒྱུ་བཤད་པ།...
༢ སྐྱབས་སུ་འགྲོ་བའི་ཡུལ་བཤད་པ།
(11)
༣ སྐྱབས་སུ་འགྲོ་བའི་ཚུལ་བཤད་པ།.....
....(11)
༤ སྐྱབས་སུ་འགྲོ་བའི་ཕན་ཡོན་བཤད་པ།
༥ སྐྱབས་སུ་འགྲོ་བའི་བསླབ་བྱ་བཤད་པ།
དངོས་གཞི་རང་རང་གི་དམིགས་པ་ཉམས་སུ་བླང་བ།
སྤྱིའི་དང་པོ། ངེས་འབྱུང་སྐྱེད་པ་མ་དག་སྣང་བའི་ཁྲིད།
གཅིག ཡིད་བྱུང་སྐྱེད་པ་འཁོར་བའི་ཉེས་དམིགས་ཁྲིད།…................
ཀ༽ སྤྱིར་འཁོར་བའི་སྡུག་བསྔལ་བསམ་པ།........ ............ (19)
ཁ༽ བྱེ་བྲག་ཏུ་སྡུག་བསྔལ་གྱི་སྡུག་བསྔལ་ཏེ་ངན་སོང་གསུམ་གྱི་སྡུག་བསྔལ་བསམ་པ། (22)
༡ གྲང་དམྱལ་གྱི་སྡུག་བསྔལ་བསམ་པ།
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།...
•• (25)
（15)
(16)
....(19）
........... (22）



.. (26）
...... (31)
(31)
（34)
•........(35)
བ............
(36）
............. (39）
........... (40）
............ (41）
............ (42)
༢ ཚ་དམྱལ་གྱི་སྡུག་བསྔལ་བསམ་པ།-
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
༣ ཉེ་འཁོར་བའི་སྡུག་བསྔལ་བསམ་པ།...
༤ ཉི་ཚེ་བའི་སྡུག་བ་སྔལ་བསམ་པ།.........
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།..
༥ ཡི་དྭགས་ཀྱི་སྡུག་བསྔལ་བསམ་པ།
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།….....
༦ དུད་འགྲོའི་སྡུག་བསྔལ་བསམ་པ།
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།....
ག༽ འགྱུར་བའི་སྡུག་བསྔལ་བསམ་པ།
༡ སྤྱིར་བཏང་འགྱུར་བའི་སྡུག་བསྔལ་བསམ་པ།
༢ བྱེ་བྲག་ཏུ་མིའི་འགྱུར་བའི་སྡུག་བསྔལ་བསམ་པ།...
༣ ལྷ་མ་ཡིན་དང་ལྷའི་སྡུག་བསྔལ་བསམ་པ།....
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
ང༽ ཁྱབ་པ་འདུ་བྱེད་ཀྱི་སྡུག་བསྔལ་བསམ་པ།
༡ སྤྱིར་འདུ་བྱེད་ཀྱི་སྡུག་བསྔལ་བསམ་པ།.….…..…..
༢ ལས་ལ་ཟིན་པ་མེད་པའི་སྡུག་བསྔལ་བསམ་པ།…......
༣ འདོད་པས་ཚིམ་པ་མེད་པའི་སྡུག་བསྔལ་བསམ་པ།..
༤ སྐྱེ་ཤིས་སུན་པ་མེད་པའི་སྡུག་བསྔལ་བསམ་པ། .....
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།..
............ (42）
..... (44）
•...(50）
(53)
• •• (54）
(54)
(55）
... (57)
(59)
(62）



གཉིས། བརྩོན་འགྲུས་རྩོམ་པ་དལ་འབྱོར་རྙེད་དཀའི་ཁྲིད།...
(64)
ཀ༽ དལ་འབྱོར་མི་ལུས་རྙེད་པར་དཀའ་བ་བསམ་པ།...
... (64)
༡ སྤྱིར་དལ་འབྱོར་མི་ལུས་རྙེད་པར་དཀའ་བ་བསམ་པ།
•... (64)
༢ རྒྱུ་ཡི་སྒོ་ནས་རྙེད་པར་དཀའ་བ་བསམ་པ།.......
...... (64)
༣ གྲངས་ཀྱི་སྒོ་ནས་རྙེད་པར་དཀའ་བ་བསམ་པ།..
བ.......(65)
༤ དཔེའི་སྒོ་ནས་རྙེད་པར་དཀའ་བ་བསམ་པ།
བ... (67)
༥ ངོ་བོའི་སྒོ་ནས་རྙེད་པར་དཀའ་བ་བསམ་པ།...
(68）
ཁ༽ རྙེད་པའི་ལུས་རྟེན་ཕན་འདོགས་ཆེ་བ་བསམ་པ།.....
(72)
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།..
(75)
ག༽ ཐོབ་པའི་དལ་བ་ཡུན་དུ་མི་གནས་པར་བསམ་པ།..
（76)
༡ མི་རྟག་འཆི་བ་བསྒོམ་པའི་ཕན་ཡོན་བསྟན་པ།...
........ (76)
༢ ངེས་པར་འཆི་བ་བསམ་ལ་རྟག་འཛིན་སྤོང་བ།...........….........
............（78)
སྐྱེས་ནས་བསྡད་དབང་མེད་པས་འཆི་བ་བསམ་པ།:
..........(78)
ལུས་ལ་སྙིང་པོ་མེད་པས་འཆི་བ་བསམ་པ།..
.......(80)
༣༽ ཚེ་ལ་རྟག་པ་མེད་པས་འཆི་བ་བསམ་པ།........................ ........ (82）
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།............
༣ ནམ་འཆི་ངེས་མེད་བསམ་སྟེ་བློ་སྣ་བསྟུང་བ། ........ .................. (88）
༡༽ ཚེ་ཚད་མེད་པས་ནམ་འཆི་ངེས་མེད་བསམ་པ།......
༢༽ འཆི་རྐྱེན་མང་བས་ནམ་འཆི་ངེས་མེད་བསམ་པ།...
..... (90）
ཉུང་བས་ནམ་འཆི་ངེས་མེད་བསམ་པ།..
•..... (92）
•.......... (86)
•............• (88)



(94）
(95)
(95）
...... (96)
............. (97）
(102)
（103)
(103）
(105)
（105)
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
༤ ཆོས་མིན་ཕན་མེད་བསམ་ལ་དམ་ཆོས་བསྒྲུབ་པ།
༡༽ཟས་དང་ནོར་གྱིས་ཕན་མེད་དམ་ཆོས་བསྒྲུབ་པ།
༢༽ གཉེན་དང་འཁོར་གྱིས་ཕན་མེད་དམ་ཆོས་བསྒྲུབ་པ།...
༣༽ ཁ་དྲག་སྟོབས་ཀྱིས་ཕན་མེད་དམ་ཆོས་བསྒྲུབ་པ།
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།......
གསུམ། བླང་དོར་སྟོན་པ་དཀར་ནག་ལས་འབྲས་ཀྱི་ཁྲིད།...
ཀ༽ ལས་ཀྱི་འབྲས་བུ་བསླུ་བ་མེད་པར་བསྟན་པ།.….....
ཁ༽ མི་དགེའི་ལས་འབྲས་བསམ་ལ་སྤོང་འདོད་བསྐྱེད་པ།…..
༡ མི་དགེ་བའི་ལས་བསམ་པ།...
༢ དེའི་འབྲས་བུ་བསམ་པ།
༣ དེ་སྤོང་བར་བསམ་པ།...
ག༽ དགེ་བའི་ལས་འབྲས་བསམ་ལ་བསྒྲུབ་འདོད་བསྐྱེད་པ།...
༡ དགེ་བའི་ལས་བསམ་པ།
༢ དེའི་འབྲས་བུ་བསམ་པ།..
༣ དེ་བསྒྲུབ་པར་བསམ་པ།
ང༽ ལུང་དུ་བསྟན་མིན་བསམས་ནས་དགེ་བར་བསྒྱུར་བ།
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།.....
སྤྱིའི་གཉིས་པ། ལྷག་བསམ་སྐྱེད་པ་ཉམས་ཀྱི་སྣང་བའི་ཁྲིད།
གཅིག ཐུན་མོང་ཉམས་རྣམས་རྒྱུད་ལ་སྐྱེས་སྐྱེས་སུ་བསྒོམ་པ།...
(107)
(111)
(114)
• (114)
...... (114)
...... (116）
...... (123)
..... (125)
•.. (133）



བ.............. (153）
ཀ༽ གཞན་ལ་ཕན་པར་འདོད་པའི་བྱམས་པ་བསྒོམ་པ།……....... ...... (133）
༡ བྱམས་པའི་ཕན་ཡོན་དང་ངོ་བོ་བསྟན་པ།
........... (133)
༢ དང་པོ་སྐྱེ་བར་སླ་བ་གཉེན་ལ་བསྒོམ་པ།...
..........（137)
༣ བར་དུ་སྐྱེ་བར་དཀའ་བ་དགྲ་ལ་བསྒོམ་པ།.......
....... (141)
༤ ཐ་མར་སེམས་ཅན་ཀུན་ལ་བྱམས་པ་བསྒོམ་པ།.......
.....(143）
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།......
བ.... (144)
ཁ༽ གཞན་གྱི་སྡུག་བསྔལ་བསལ་འདོད་སྙིང་རྗེ་བསྒོམ་པ།.....
(146)
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།......
... (151)
ག༽ གཞན་ཕྱིར་སངས་རྒྱས་འདོད་པས་བྱང་སེམས་བསྒོམ་པ།…............... (153)
༡ བྱང་སེམས་སྤྱིའི་རྣམ་པར་བཞག་པ།...
༢ སྨོན་འཇུག་རིམ་གྱིས་སྦྱོང་བ་ཀུན་རྫོབ་བྱང་སེམས་བསྒོམ་པ།..... •...( 157)
༡༽ གཞན་ཕྱིར་འབྲས་བུ་འདོད་པ་སྨོན་པའི་སེམས་བསྒོམ་པ།
... (157)
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
... (160）
༢༽ འབྲས་ཕྱིར་ལམ་ལ་སློབ་པ་འཇུག་པའི་སེམས་བསྒོམ་པ།…....... ... (161)
༼༡ འཇུག་པའི་སེམས་སྤྱིར་བཤད་པ།
.....(161）
༼༢ བདག་གཞན་མཉམ་པ་བསྒོམ་པ།
.... (163）
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།...
...... (166)
༼༣ བདག་གཞན་བརྗེ་བ་བསྒོམ་པ།
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།.........
༼༤ དེ་དག་གི་སྤྱོད་པ་ཕར་ཕྱིན་དང་བསྡུ་དངོས་སོགས་ལ་བསླབ་པ།
•...... (167）
•............• (171）



•• 184）
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།.....
•..... (181)
༣ ཞི་ལྷག་ཟུང་དུ་འབྲེལ་བ་དོན་དམ་བྱང་སེམས་བསྒོམ་པ།
• (182)
༡༽ དོན་དམ་བྱང་ཆུབ་སེམས་ཀྱི་ངོ་བོ་བཤད་པ།
...... (182）
༢༽ དེ་ཉིད་རྒྱུད་ལ་སྐྱེད་པའི་ཐབས་དངོས་བསྟན་པ།.......... .......... (184）
༣༽ ཐབས་དེ་ཇི་ལྟར་ཉམས་སུ་བླང་བའི་ཚུལ་བཤད་པ།....
༡ ཞི་གནས་བསྒོམ་པ།.......................….............................. (184)
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།..... ......... (197)
༼༢ ལྷག་མཐོང་བསྒོམ་པ། .....
........ (199)
༼༡༽ ལྷག་མཐོང་བསྒོམ་པའི་འཐད་པ་བསྟན་པ།
.......... (199）
༼༢༽ གསལ་བ་ངོས་བཟུང་བ།
...... (202）
༼༣༽ མཐའ་བྲལ་ལ་བློ་བཞག་པ།.....
... (212）
༼༤༽ བརྗོད་བྲལ་ལ་ངེས་ཤེས་བསྐྱེད་པ།.....
...... (216）
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།..........
(220）
༼༣ ཞི་ལྷག་ཟུང་འབྲེལ་དུ་བསྒོམ་པ།.....
.....(223）
གཉིས། སྐྱེ་འགྱུར་ཐུན་མིན་གྱི་ཉམས་ལ་ངེས་ཤེས་བསྒོམ་པ།….....
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
སྤྱིའི་གསུམ་པ། སྤྲོ་བ་སྐྱེད་པ་དག་པའི་སྣང་བའི་ཁྲིད།
གཅིག སྐུ་མི་ཟད་པ་རྒྱན་གྱི་འཁོར་ལོ་བསྟན་པ། .
(229)
གཉིས། གསུང་མི་ཟད་པ་རྒྱན་གྱི་འཁོར་ལོ་བསྟན་པ།
(230）
གསུམ། ཐུགས་མི་ཟད་པ་རྒྱན་གྱི་འཁོར་ལོ་བསྟན་པ།.....
•..• (230）
....(224)
• (227)



(232)
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
རྗེས་དགེ་བ་བསྔོ་ཞིང་དོན་བསྡུས་པའི་སྒོ་ནས་མཇུག་བྱང་བཤད་པ།
གཅིག དགེ་བ་བསྔོ་ཞིང་དོན་བསྡུ་བ།
གཉིས། དགོས་ཆེད་ཁྱད་པར་ཅན་གྱི་མཛད་བྱང་སྨོས་པ།......
• •(232)
ཟ.... (234）



༄༅། །ལམ་འབྲས་བུ་དང་བཅས་པའི་གདམས་ངག་གི་གཞུང་ཤིང་རྒྱས་
པ་གཞུང་ཇི་ལྟ་བ་བཞིན་བཀྲི་བའི་ལམ་གྱི་སྔོན་འགྲོའི་ཁྲིད་
ཡིག་སྣང་གསུམ་མཛེས་པར་བྱེད་པའི་རྒྱན་
ཞེས་བྱ་བ་བཞུགས་སོ། །
མཆོད་བརྗོད་དང་བརྩམ་པར་དམ་བཅའ་བ།
རྗེ་བཙུན་བླ་མ་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་གུས་པས་
ཕྱག་འཚལ་ལོ། །
རྣམ་དཀར་ཚོགས་གཉིས་ཤིང་རྟ་ལ་ཆིབས་ནས། །
རྒྱ་ཆེན་ཤེས་བྱའི་མཁའ་ལ་རབ་འཕགས་ཏེ། །
ཚད་མེད་ཕྲིན་ལས་འོད་ཟེར་སྤྲོ་མཁས་པའི། །
ཡོངས་འཛིན་ནམ་མཁའི་ནོར་བུས་བདག་ལ་སྲུངས། །
མ་དག་འཁྲུལ་པའི་སྣང་བ་ཇི་སྙེད་པ། །
ཏིང་འཛིན་ཉམས་ཀྱི་སྣང་བས་ལེགས་སྦྱངས་ཏེ། །
ཀུན་ཁྱབ་དག་པའི་སྣང་བས་དུས་འདའ་བའི། །
མཚུངས་མེད་རྒྱལ་བ་རྣམས་ཀྱིས་འགྲོ་འདི་སྐྱོངས། །
ཀུན་ཉོན་འཁོར་བའི་ཆུ་ཆེན་རྒྱུན་ལས་བཟློག ། །
རྣམ་བྱང་དག་པའི་ཉི་མ་དབྱིངས་སུ་བཟུང་། །
བདེ་ཆེན་བདུད་རྩིའི་ཆང་ལ་རྟག་རོལ་པའི། །



དཔལ་ས་སྐྱའི་རིག་མཛོད། །
རྣལ་འབྱོར་དབང་ཕྱུག་ཞབས་ལའང་གུས་བཏུད་དེ། །
དེའི་གསུང་མདོ་རྒྱུད་ཀུན་གྱི་སྙིང་པོའི་དོན། །
སངས་རྒྱས་ཀུན་གྱི་བགྲོད་པ་གཅིག་པའི་ལམ། །
ས་སྐྱའི་རྗེ་བཙུན་རྣམས་ཀྱི་བཞེད་པའི་སྲོལ། །
གསུང་ངག་སྔོན་འགྲོའི་ཉམས་ལེན་བཤད་ཀྱིས་ཉོན།
སྦྱོར་བ་སྐྱབས་སུ་འགྲོ་ཞིང་གསོལ་བ་གདབ་པ།
གཅིག །གཞུང་དོན་ལ་མཚམས་སྦྱོར་བ།
འདིར་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་བགྲོད་པ་གཅིག་པའི་ལམ།
སངས་རྒྱས་ཀྱི་གསུང་རབ་ཟབ་མོ་མདོ་སྡེ་དང་རྒྱུད་སྡེ་ཐམས་ཅད་ཀྱི་དོན་གྱི་བཅུད་ཕྱུང་བ། རྗེ་
བཙུན་རྣལ་འབྱོར་གྱི་དབང་ཕྱུག་ཆེན་པོ་འཇིགས་བྲལ་དཔལ་ལྡན་ཆོས་སྐྱོང་གི་བཞེད་གཞུང་།
མཁས་པ་རྣམས་ཀྱིས་བགྲོད་པར་བྱ་བའི་འཇུག་ངོགས། མདོ་རྒྱུད་མ་ལུས་པ་གསལ་བར་བྱེད་
པའི་སྒྲོན་མེ། བསོད་ནམས་དང་མི་ལྡན་པ་རྣམས་ཀྱིས་རྟོགས་པར་དཀའ་བ། མྱ་ངན་ལས་འདས་
པའི་གྲོང་ཁྱེར་དུ་འཇུག་པ་རྣམས་ཀྱི་ཐེམ་སྐས། རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་
པ་ཉིད་ཀྱི་ཏིང་ངེ་འཛིན་གྱི་རང་བཞིན། གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་
གདམས་ངག ༡ འབྲས་བུ་ལམ་དང་བཅས་པའི་གདམས་ངག ༢ གཅིག་ཤེས་པས་མང་པོ་ཤེས་
པའི་གདམས་ངག ༣ སྐྱོན་ཡོན་ཏན་དུ་སློང་བའི་གདམས་ངག ༤ བར་ཆད་དངོས་གྲུབ་ཏུ་ལེན་
པའི་གདམས་ངག ༥ ཏིང་ངེ་འཛིན་ངོ་ཤེས་པས་བསམ་གཏན་གྱི་གེགས་སེལ་བའི་གདམས་
ངག ༦ བར་ཆད་ངོ་ཤེས་པས་བདུད་ཀྱི་གེགས་སེལ་བའི་གདམས་ངག ༧ སྐྱོན་ཡོན་ཏན་དུ་
སློང་ཤེས་ཤིང་བར་ཆད་དངོས་གྲུབ་ཏུ་ལེན་ཤེས་པའི་གདམས་ངག ༨ སྡེ་སྣོད་གསུམ་གྱི་དེ་ཁོ་ན་



མ་དག་པའི་སྣང་བ་བཤད་པའི་སྐབས། །
ཉིད་ཕྱིན་ཅི་མ་ལོག་པར་ཤེས་པའི་གདམས་ངག ༩ གསེར་འགྱུར་གྱི་རྩི་ལྟ་བུའི་གདམས་ངག་
༡༠ རྩ་བ་རྡོ་རྗེའི་ཚིག་རྐང་གཞུང་ཆུང་ཡིད་བཞིན་གྱི་ནོར་བུ་ལྟ་བུའི་གདམས་ངག ༡༡ འདི་ནི་གང་
བཤད་པ་དང་ཉམས་སུ་བླང་བར་བྱ་བའི་ཆོས་ཡིན་ནོ། །དེ་འཆད་ཅིང་ཉམས་སུ་བླང་བ་ལ་བཤད་
ཐབས་ཀྱི་མན་ངག་གང་གིས་འཆད་པ། དེས་བཤད་པ་ལྟར་ཉམས་སུ་བླང་བའི་ཚུལ། ཉམས་སུ་
ལེན་པའི་རྣལ་འབྱོར་པ་ལ་གསང་བ་བཅུས་རྒྱས་བཏབ་ཅིང་སྐལ་ལྡན་གྱི་སློབ་མ་ལ་ཕན་པར་
གདམས་པའོ། །དང་པོ་ལ། བཤད་བྱ། འཆད་བྱེད། ཇི་ལྟར་འཆད་པའི་ཚུལ་གསུམ་ལས། བཤད་
བྱ་ནི་ཟབ་པའི་ཚུལ་བཅུ་གཅིག་དང་ལྡན་པའི་ལམ་འབྲས་བུ་དང་བཅས་པའི་གདམས་ངག་ཉིད་དོ། །
འཆད་བྱེད་ནི་ཚད་མ་བཞི་དང་། སྙན་བརྒྱུད་བཞིའོ། །ཇི་ལྟར་འཆད་པའི་ཚུལ་ནི་ཚད་མ་བཞིས་
གསུང་ངག་གི་དབུ་ཞབས་ཐམས་ཅད་དང་། སྙན་བརྒྱུད་བཞིས་བྱེ་བྲག་རྡོ་རྗེ་ཐེག་པའི་ལམ་ཐམས་
ཅད་ཀྱི་དོན་གཏན་ལ་འབེབས་པ་སྟེ་དེ་དག་རྒྱས་པར་ཁོག་ཕུབ་ཏུ་འཆད་པས་དེར་བལྟ་བར་བྱའོ།།
1
གཉིས། གཞུང་ཤིང་རྒྱས་པའི་སྒོ་ནས་བཀྲི་བྱའི་སློབ་མ་བརྟག་པ།
གཉིས་པ་དེས་བཤད་པ་ལྟར་ཉམས་སུ་བླང་བའི་ཚུལ་ལ། གཞུང་ཇི་ལྟ་བ་བཞིན་བཀྲི་བ།
གནད་དྲུག་གི་སྒོ་ནས་བཀྲི་བ། གནད་བཅུ་གཅིག་གི་སྒོ་ནས་བཀྲི་བ། དབང་པོ་རབ་འབྲིང་ཐ་
གསུམ་གྱི་སྒོ་ནས་བཀྲི་བ་སྟེ་བཞི་ལས། འདིར་གཞུང་ཤིང་རྒྱས་པ་གཞུང་ཇི་ལྟ་བ་བཞིན་བཀྲི་བའི་
གཞུང་ཤིང་གི་སྒོ་ནས་གདུལ་བྱ་ཡང་དག་པའི་ལམ་དུ་བཀྲི་བ་ལ། རྗེ་ས་སྐྱ་པ་ཆེན་པོས་མཛད་པའི་
ལམ་འབྲས་དོན་བསྡུས་མ་ལྟར་ན། །
གཞི་བཅའ་ལམ་དངོས་སྤྲོས་པ་གཅོད། །
ས་མཚམས་བོགས་འདོན་གེགས་སེལ་དང་། ། །
གྲུབ་མཐའ་འབྲས་བུར་བཅས་པ་སྟེ། །



དཔལ་ས་སྐྱའི་རིག་མཛོད། །
བ་དང་གནས་ རྣམ་པ་བདུན་གྱིས་བསྡུས་པ་ཡིན། ། ས ་
ཞེས་པ་ལྟར་དོན་ཚན་བདུན་གྱི་སྒོ་ནས་གཏན་ལ་འབེབས་པའམ། ཡང་ན་དེ་ཐམས་ཅད་
ཀྱང་ལམ་གྱི་སྔོན་འགྲོ་དང་། དངོས་གཞི་གཉིས་སུ་འདུས་པ་ལ་དགོངས་ནས་རྗེ་བཙུན་ཆེན་པོས་
སློབ་མ་དད་པ་དང་ལྡན་པ། བླ་མས་ཇི་སྐད་སྨྲས་པ་ཉན་པ་ཞིག་ལམ་འབྲས་བུ་དང་བཅས་པའི་
གཞུང་ཤིང་རྒྱས་པའི་ཁྲིད་གཞུང་ཇི་ལྟ་བ་བཞིན་བཀྲི་བར་འདོད་ན་ཐོག་མར་སྣང་བ་གསུམ་གྱི་
སྒོ་ནས་བཀྲི། དེ་ནས་གཞུང་ཐམས་ཅད་རྒྱུད་གསུམ་དུ་འདུ་བས་རྒྱུད་གསུམ་གྱིས་བཀྲི་ཞེས་དོན་
ཚན་གཉིས་སུ་བསྡུས་ནས་ཉམས་སུ་ལེན་པར་གསུངས་པས་འདིར་ཡང་དེ་ལྟར་བཤད་ན། དང་
པོ་སྣང་བ་གསུམ་གྱི་སྒོ་ནས་བཀྲི་བ་ལ་གང་བཀྲི་བའི་སློབ་མ་ནི་དད་པ་དང་ལྡན་པ་སྟེ། ཆོས་
བཅུ་པའི་མདོ་ལས།
དད་པ་མེད་པའི་མི་རྣམས་ལ། །
དཀར་པོའི་ཆོས་རྣམས་མི་སྐྱེ་སྟེ། །
ས་བོན་མེ་ཡིས་ཚིག་པ་ལ། །
མྱུ་གུ་སྔོན་པོ་ཇི་བཞིན་ནོ། ། །
ཞེས་གསུངས་པ་ལྟར་དད་པ་མེད་ན་དཀར་པོའི་ཆོས་ཀྱི་གཞི་མེད་པས་ཐར་པའི་ལམ་དོན་
དུ་མི་གཉེར། འཕགས་པའི་ཆོས་ཀྱི་ཡོན་ཏན་མི་སྐྱེ། བླ་མ་དང་དཀོན་མཆོག་གི་བྱིན་རླབས་མི་
འཇུག་པའི་ཕྱིར་ཆོས་སྒྲུབ་པ་ལ་དད་པ་ཉིད་གལ་ཆེ་སྟེ། དཀོན་མཆོག་སྒྲོན་མའི་མདོ་ལས།
དད་པ་སྔོན་འགྲོ་མ་ལྟར་སྐྱེད་པ་སྟེ། །
ཡོན་ཏན་ཐམས་ཅད་འབྱུང་ཞིང་འཕེལ་བར་བྱེད། །
དོགས་པ་སེལ་ཞིང་ཆུ་བོ་རྣམས་ལས་སྒྲོལ། ། །
དད་པ་བདེ་བའི་གྲོང་ཁྱེར་མཚོན་པ་ཡིན། །
་



མ་དག་པའི་སྣང་བ་བཤད་པའི་སྐབས།
དད་པ་རྙོག་པ་མེད་ཅིང་སེམས་དང་བྱེད། །
ང་རྒྱལ་སྤོང་ཞིང་གུས་པའི་རྩ་བ་ཡིན། །
དད་པ་གཏེར་དང་ནོར་དང་རྐང་པའི་མཆོག །
ལག་པ་བཞིན་དུ་དགེ་སྡུད་རྩ་བ་ཡིན། ། །
ཞེས་གསུངས་པས་སོ། །དད་པ་དེ་ཡང་ཇི་ལྟ་བུ་ཞིག་ལ་བྱ་ཞེ་ན། ཆོས་མངོན་པ་ལས། དད་
པ་གང་ཞེ་ན། ལས་དང་། འབྲས་བུ་དང་། བདེན་པ་དང་། དཀོན་མཆོག་ལ་མངོན་པར་ཡིད་
ཆེས་པ་དང་། འདོད་པ་དང་། སེམས་དང་བའོ་ཞེས་པ་ལྟར། དང་འདོད་ཡིད་ཆེས་ཀྱི་དད་པ་གསུམ་
དང་ལྡན་པ་ནི་འགྲོ་བ་བཞིས་ཆོས་ལས་མི་འདའ་བ་སྟེ། འགྲོ་བ་བཞི་ནི། འདུན་པས་འགྲོ་བ། ཞེ་
སྡང་གིས་འགྲོ་བ། འཇིགས་པས་འགྲོ་བ། རྨོངས་པས་འགྲོ་བའོ། །དེ་བཞིས་ཆོས་ལས་མི་འདའ་
བ་ནི་བདུད་ལས་ཀྱིས་མི་ཕྱེད་པའི་དད་པ་ཅན་ཏེ། དེ་ལ་འདུན་པས་ཆོས་ལས་མི་འདའ་བ་ནི།
འདོད་ཆགས་ཀྱི་ཉེས་དམིགས་ཤེས་པའི་སྒོ་ནས་རྒྱལ་སྲིད་ལ་སོགས་པའི་འབྱོར་པ་ཐོབ་པར་ཤེས་
ཀྱང་དེའི་ཆེད་དུ་ཆོས་ལས་མི་འདའ་བ་སྟེ། མགོན་པོ་བྱམས་པས།
འཁོར་བ་པ་ཡི་བདེ་བ་མི་རྟག་པ། །
ཐོབ་པ་མིན་ཡང་རྨོངས་ཆེན་ཚོལ་བར་བྱེད། །
ཡང་དག་རྒྱལ་སྲིད་འབྱོར་པ་ཐོབ་པ་ཡང་། །
ཐར་པའི་དོན་དུ་བརྟན་རྣམས་འདོར་བར་བྱེད། །
ཅེས་གསུངས་པ་ལྟར་རོ། །
ཞེ་སྡང་གིས་ཆོས་ལས་མི་འདའ་བ་ནི། སྤྱོད་འཇུག་ལས།
བསྐལ་པ་སྟོང་དུ་བསགས་པ་ཡི། །
སྦྱིན་དང་བདེ་གཤེགས་མཆོད་ལ་སོགས། ། །



དཔལ་ས་སྐྱའི་རིག་མཛོད།
TED
ལེགས་སྤྱད་གང་ཡིན་དེ་ཀུན་ཡང་། ། །
ཁོང་ཁྲོ་གཅིག་གིས་འཇོམ་པར་བྱེད། །
ཞེ་སྡང་ལྟ་བུའི་སྡིག་པ་མེད། །
བཟོད་པ་ལྟ་བུའི་དཀའ་ཐུབ་མེད། །
དེ་བས་བཟོད་ལ་ནན་ཏན་དུ། །
སྣ་ཚོགས་ཚུལ་གྱིས་བསྒོམ་པར་བྱ། །
ཞེས་གསུངས་པ་ལྟར་ཞེ་སྡང་གི་སྒོ་ནས་ཆོས་གཏོང་བ་ནི་དགྲ་ལ་གནོད་པ་བྱེད་པ་མ་ཡིན་གྱི།
རང་ཉིད་ལ་ཕུང་ཁྲོལ་ཐམས་ཅད་སྐྱེད་པར་བྱེད་པ་ཡིན་ནོ་སྙམ་དུ་ཞེ་སྡང་གི་ཉེས་དམིགས་ཤེས་
པའི་སྒོ་ནས་ཆོས་ལས་མི་འདའ་བའོ། །འཇིགས་པས་ཆོས་ལས་མི་འདའ་བ་ནི་འགའ་ཞིག་གིས་
བདག་ལ་ཁྱོད་ཆོས་བཞིན་བྱེད་ན་སྲོག་དང་དབྲལ་བར་བྱའོ་ཞེས་སེམས་ཡོངས་སུ་འཛིན་པ་
ཐམས་ཅད་དབྲོག་པར་བྱའོ་ཞེས་སྨྲ་ཡང་། ཚེ་འདིའི་འཇིགས་པ་དང་སྡུག་བསྔལ་དེ་དག་དམྱལ་
བ་ལ་སོགས་པའི་སྡུག་བསྔལ་གྱི་འོལ་དུ་ཡང་མི་འགྲོ་བར་ཤེས་པའི་སྒོ་ནས་ཆོས་ལས་མི་འདའ་
བ་སྟེ། དེ་ཉིད་ལས།
གལ་ཏེ་ལྷ་དང་ལྷ་མིན་རྣམས། །
ཐམས་ཅད་བདག་ལ་དགྲར་ལང་ཡང་། །
དེ་དག་གིས་ཀྱང་མནར་མེད་པའི། །
མེ་ནང་ཁྲིད་ཅིང་འཇུག་མི་ནུས། །
ཉོན་མོངས་སྟོབས་ཆེན་དགྲ་འདིས་ནི། །
གང་དང་ཕྲད་ན་རི་རབ་ཀྱང་། །
ཐལ་བ་ཡང་ནི་མི་ལུས་པ། ། །
[6)



མ་དག་པའི་སྣང་བ་བཤད་པའི་སྐབས།
པར
)
དེར་བདག་སྐད་ཅིག་གཅིག་ལ་འདོར། །ཞེས་གསུངས་པ་ལྟར་རོ། །
རྨོངས་པས་ཆོས་ལས་མི་འདའ་བ་ནི། དེ་ཉིད་ལས། །
ནད་ཀྱིས་དཀྲུགས་པའི་མི་དག་ནི། ། བ་མ་
ལས་རྣམས་ཀུན་ལ་མཐུ་མེད་པ། །
དེ་བཞིན་རྨོངས་པས་སེམས་དཀྲུགས་ན། །
ཆོས་རྣམས་ཀུན་ལ་མཐུ་མེད་དོ། །
ཞེས་གསུངས་པ་ལྟར། བླང་དོར་མི་ཤེས་པ་ལྟུང་བ་འབྱུང་བའི་རྒྱུར་རྟོགས་ནས་བླང་དོར་
གྱི་གནས་ཤེས་པའི་ཆེད་དུ། ཁྱེའུ་དཔལ་གྱི་འབྱུང་གནས་དང་། བུ་མོ་དཔལ་གྱི་བློ་གྲོས་མས་ནོར་
བཟང་ལ་གསུངས་པའི་རྣམ་ཐར་དང་རྗེས་སུ་མཐུན་པར་དགེ་བའི་བཤེས་གཉེན་བསྟེན་པ་དང་།
རང་གིས་ཀྱང་མདོ་སྡེ་བལྟ་བ་ལ་སོགས་པའི་སྒོ་ནས། ལེགས་པར་བྱས་པ་དང་ཉེས་པར་བྱས་
པའི་གནས་ཐམས་ཅད་ཉམས་འོག་ཏུ་ཚུད་པར་བྱས་ནས་ཆོས་ལས་མི་འདའ་བ་སྟེ། དེ་ཉིད་ལས།
དཔལ་འབྱུང་བ་ཡི་རྣམ་ཐར་ལས། །
བླ་མ་བསྟེན་པའི་ཚུལ་ལྟར་བསླབ། ། །
འདི་དང་སངས་རྒྱས་བཀའ་སྩལ་གཞན། །
མདོ་སྡེ་བཀླགས་ནས་ཤེས་པར་བྱ། །ཞེས་གསུངས་པ་ལྟར་རོ། ། །
མདོར་ན་ཆོས་ཀྱི་མི་མཐུན་ཕྱོགས་བཞི་པོ་གང་གི་སྒོ་ནས་ཀྱང་ཆོས་ལས་མི་འདའ་བ་ནི་
ངེས་ལེགས་ཀྱི་ཆོས་རྣམས་ཀྱི་སྣོད་ཡིན་ཏེ། རིན་ཆེན་ཕྲེང་བ་ལས། །
འདུན་དང་ཞེ་སྡང་འཇིགས་པ་དང་། །
རྨོངས་པས་གང་ཞིག་ཆོས་མི་འདའ། ། ་
དེ་ནི་དད་པ་ཅན་ཞེས་བྱ། ། །
ཙ2)



དཔལ་ས་སྐྱའི་རིག་མཛོད།
ངེས་པར་ལེགས་པའི་སྣོད་མཆོག་ཡིན། །ཞེས་གསུངས་པས་སོ། །
དེ་ལྟར་ན་ཡོན་ཏན་ཐམས་ཅད་ཀྱི་རྩ་བ་དད་པ་ཡིན་པར་ཤེས་པར་བྱས་ནས། དེ་ཆུད་མི་ཟ་
ཞིང་འཕེལ་བའི་ཕྱིར་དུ། བླ་མ་དང་དཀོན་མཆོག་ལ་གསོལ་བ་འདེབས་པ་དང་། སྐྱེས་བུ་དམ་པ་
རྣམས་ཀྱི་མཛད་སྤྱོད་ལ་རྟོག་པ་དང་། དྲི་མ་མེད་པའི་མདོ་སྡེ་ཀློག་པ་དང་། སྡིག་གྲོགས་སྤངས་
ཏེ་ཚངས་པ་མཚུངས་པར་སྤྱོད་པའི་གྲོགས་དང་འགྲོགས་པ་ལ་སོགས་པའི་སྒོ་ནས་དད་པའི་ཞིང་
ས་ཤིན་ཏུ་གཤིན་པའི་ཐབས་ལ་བསླབ་པར་བྱའོ། །དེ་སྐད་དུ་བསླབ་བཏུས་ལས།
སྡུག་བསྔལ་མཐར་འབྱིན་འདོད་པ་དང་། །
བདེ་བའི་མཐར་ཡང་འགྲོ་འདོད་པས། །
དད་པའི་རྩ་བ་བརྟན་བྱ་སྟེ། །
བྱང་ཆུབ་ལ་ནི་བློ་བརྟན་བྱ། །ཞེས་གསུངས་སོ། །
དེས་ན་གང་དག་མ་དད་པ་རྣམས་དད་པར་བྱ་བ་དང་། དད་པ་རྣམས་ཀྱི་དད་པའི་དབང་
པོ་བརྟས་པར་བྱ་བའི་སླད་དུ། བླ་མ་བརྒྱུད་པ་དང་བཅས་པའི་རྣམ་པར་ཐར་པ་ལེགས་པར་མཉན་
ལ་མོས་གུས་བསྒོམ་པ་དང་གསོལ་བ་གདབ་པ་ལ་བརྩོན་པར་བྱ་དགོས་སོ་ཞེས་མཚམས་སྦྱར་
ནས་བརྒྱུད་པའི་གསོལ་འདེབས་གང་རུང་ཞིག་གི་ལུང་བྱིན་ཏེ་ཁ་ཏོན་བྱར་གཞུག་གོ །དེ་ལྟར་དད་
པ་དང་ལྡན་པའི་གང་ཟག་དེས་གང་དུ་རྣལ་འབྱོར་ཉམས་སུ་ལེན་པའི་གནས་ནི། མདོ་སྡེ་རྒྱན་ལས།
བློ་ལྡན་གང་དུ་བསྒྲུབ་པའི་ཡུལ། ། །
ལེགས་པར་རྙེད་དང་གནས་བཟང་དང་། །
ས་བཟང་བ་དང་གྲོགས་བཟང་དང་། །
རྣལ་འབྱོར་བདེ་བའི་ཡོན་ཏན་ལྡན། །
ཞེས་གསུངས་ཏེ། དེ་ཡང་ལེགས་པར་རྙེད་པ་ནི་བསོད་སྙོམས་ལ་སོགས་པའི་མཐུན་རྐྱེན་



མ་དག་པའི་སྣང་བ་བཤད་པའི་སྐབས།
རྙེད་སླ་བ། གནས་བཟང་བ་ནི་ཆོམ་རྐུན་ལ་སོགས་མེད་པ། ས་བཟང་བ་ནི་ས་ཆུ་ལ་སོགས་པས་
ནད་མི་སྐྱེད་པ། གྲོགས་བཟང་བ་ནི་ཉོན་མོངས་པ་དང་སྡིག་པ་མི་འཕེལ་བ། རྣལ་འབྱོར་བདེ་
བའི་ཡོན་ཏན་དང་ལྡན་པ་ནི་ཉིན་པར་སྐྱེ་བོའི་འདུ་འཛི་མེད་ཅིང་མཚན་མོ་སྒྲའི་ཅ་ཅོ་མེད་པ་སྟེ།
ལས་དང་པོ་པའི་གང་ཟག་རྣམས་གནས་དེ་ལྟ་བུར་འདུག་པར་གསུངས་སོ། །
དེར་སྤྱོད་ལམ་ཇི་ལྟ་བུ་ཞིག་གིས་འདུག་ན། ཉལ་བ་དང་། བསྙེས་པ་དང་། འཁྲིལ་བ་ལ་
སོགས་པ་མ་ཡིན་པར། རྡོ་རྗེའི་སྐྱིལ་ཀྲུང་ལ་སོགས་པ་བསམ་གཏན་གྱི་སྤྱོད་ལམ་གྱིས་འདུག་
སྟེ༑ བསྒོམ་རིམ་བར་མ་ལས། སངས་རྒྱས་དང་བྱང་ཆུབ་སེམས་དཔའི་སྐུ་རི་མོར་བྱས་པ་ལ་
སོགས་པ་མདུན་དུ་བཞག་གམ། གཞན་ཡང་རུང་སྟེ་དེ་དག་ལ་ཅི་ནུས་ཀྱིས་མཆོད་པ་ལ་སོགས་
པ་བྱས་ལ། སྟན་ཤིན་ཏུ་འཇམ་པོ་བདེ་བ་ལ་རྗེ་བཙུན་རྣམ་པར་སྣང་མཛད་ཀྱི་སྐྱིལ་ཀྲུང་ལྟ་བུའམ།
སྐྱིལ་ཀྲུང་ཕྱེད་པས་ཀྱང་རུང་སྟེ་ཞེས་གསུངས་པ་ལྟར་རོ། །
གསུམ། སྐྱབས་སུ་འགྲོ་ཞིང་གསོལ་བ་གདབ་པ་དངོས་བཤད་པ།
༡ སྐྱབས་སུ་འགྲོ་བའི་རྒྱུ་བཤད་པ། །
སྦྱོར་བ་སྐྱབས་སུ་འགྲོ་ཞིང་གསོལ་བ་གདབ། །
དངོས་གཞི་རང་རང་དམིགས་པ་ཉམས་སུ་བླང་། །
རྗེས་ནི་དགེ་རྩ་བསྔོ་ཞིང་དྲན་ཤེས་བསྟེན། །
ཞེས་པ་ལྟར་ལས། དང་པོ་དང་ཐ་མ་གཉིས་ནི་འོག་ནས་འབྱུང་བའི་ཐུན་ཐམས་ཅད་ཀྱི་
ཐོག་མཐའ་ཀུན་ལ་སྦྱར་བར་བྱ་བ་ཡིན་ཡང་། འདིར་སྐྱབས་འགྲོའི་ཁྲིད་ཀྱི་ཚེ་དངོས་གཞིར་ཡང་
འགྱུར་བས་དེ་ཞིབ་ཏུ་བཤད་ན། །
རྒྱུ་ཡུལ་ཚུལ་དང་ཕན་ཡོན་དང་། །



དཔལ་ས་སྐྱའི་རིག་མཛོད།
，
བསླབ་བྱ་རྣམ་པ་ལྔ་ཡིས་བསྡུས། ། །
ཞེས་པ་ལྟར་ལས། དང་པོ་སྐྱབས་སུ་འགྲོ་བའི་རྒྱུ་འཇིགས་པ་དང་། དད་པ་དང་། སྙིང་
རྗེ་གསུམ་ལས། འཇིགས་པས་སྐྱབས་སུ་འགྲོ་བ་ནི། རང་ངམ་གཞན་སྲིད་པའི་སྡུག་བསྔལ་
གྱིས་འཇིགས་ནས་སྐྱབས་སུ་འགྲོ་བ་སྟེ། སྤྱོད་འཇུག་ལས། །
སྔོན་ཆད་ཁྱེད་ཀྱི་བཀའ་ལས་འདས། །
ད་ནི་འཇིགས་པ་ཆེར་མཐོང་ནས། ། །
ཁྱེད་ལ་སྐྱབས་སུ་མཆི་ལགས་ཀྱི། །
འཇིགས་པ་མྱུར་དུ་བསལ་དུ་གསོལ། །
ཞེས་པ་ལྟར་བདག་གཞན་སྲིད་པའི་སྡུག་བསྔལ་གྱིས་ཉེན་པ་རྣམས་སྡུག་བསྔལ་དེ་ལས་
ཡོངས་སུ་སྐྱོབ་པའི་སྐྱབས་གནས་ལ་བརྟེན་པར་ཁས་འཆེ་བའོ། །དད་པས་སྐྱབས་སུ་འགྲོ་བ་ནི།
སྡུག་བསྔལ་གྱི་འཇིགས་པ་དེ་ལས་སྐྱོབ་པར་ནུས་པའི་སྐྱབས་གནས་རྣམས་ཀྱི་ཡོན་ཏན་ལ་སེམས་
དང་བ་ནི་དང་བའི་དད་པ། སྐྱབས་ཡུལ་གྱི་གོ་འཕང་ཐོབ་པར་འདོད་པ་ནི་འདོད་པའི་དད་པ། རྟེན་
ཅིང་འབྲེལ་བར་འབྱུང་བ་ཟབ་མོ་ལ་ཡིད་ཆེས་པ་ནི་ཡིད་ཆེས་ཀྱི་དད་པ་སྟེ་གསུམ་གྱི་སྒོ་ནས་
སྐྱབས་སུ་འགྲོ་བའོ། །སྙིང་རྗེས་སྐྱབས་སུ་འགྲོ་བ་ནི་ཐེག་ཆེན་གྱི་རིགས་སད་པའི་གང་ཟག་འགའ་
ཞིག་རང་གི་སྡུག་བསྔལ་ལ་རྗེས་སུ་དཔགས་ནས་གཞན་སྡུག་བསྔལ་གྱིས་ཉེན་པ་ལ་མི་བཟོད་
པའི་སྙིང་རྗེས་ཀུན་ནས་བསླངས་ཏེ་དེ་དག་ཡོངས་སུ་བསྐྱབ་པའི་ཕྱིར་སྐྱབས་སུ་འགྲོ་བའོ། །མདོར་
ན་གྱ་ཚོམས་སུ་སྐྱབས་འགྲོ་བྱེད་པ་ནི་བྱས་ལ་མ་བསགས་པའི་ལས་ཡིན་པས་བཤད་མ་ཐག་པའི་
རྒྱུ་དེ་དག་གསལ་བར་དྲན་པའི་སྒོ་ནས་སྐྱབས་སུ་འགྲོ་བ་གལ་ཆེ་སྟེ། སྤྱོད་འཇུག་ལས།
བཟླས་བརྗོད་དང་ནི་དཀའ་ཐུབ་ཀུན། །
ཡུན་རིང་དུས་སུ་སྤྱད་བྱས་ཀྱང་། །
བྱ 10.



མ་དག་པའི་སྣང་བ་བཤད་པའི་སྐབས།
་ནས་སྒོ་ག--..
སེམས་གཞན་གཡེངས་པས་བྱས་པ་ནི། །
དེ་ཉིད་རིག་པས་དོན་མེད་གསུངས། །
ཞེས་གསུངས་པས་སོ། །
༢ སྐྱབས་སུ་འགྲོ་བའི་ཡུལ་བཤད་པ།
གཉིས་པ་སྐྱབས་སུ་འགྲོ་བའི་ཡུལ་ནི། ཐེག་པ་ཆེ་ཆུང་དང་། གྲུབ་མཐའ་གོང་འོག་གི་དབྱེ་
བས་འདོད་ཚུལ་མི་འདྲ་བ་དུ་མ་ཡོད་ཀྱང་། འདིར་སྐབས་སུ་བབ་པ་ནི་བདག་ལ་ཁྱད་པར་དུ་
འཕགས་པའི་ལམ་དངོས་སུ་སྟོན་པར་མཛད་པའི་དགེ་བའི་བཤེས་གཉེན་བརྒྱུད་པ་དང་བཅས་
པ་ནི་བླ་མ། རང་དོན་ཕུན་སུམ་ཚོགས་པ་ཆོས་ཀྱི་སྐུ་མངོན་དུ་མཛད་པས་སྐྱོན་གྱི་རྣམ་པ་གང་
ཡང་མེད་ཅིང་ཡོན་ཏན་གྱི་རྣམ་པ་མཐའ་དག་དང་ལྡན་པ་དང་། གཞན་དོན་ཕུན་སུམ་ཚོགས་པ་
གཟུགས་ཀྱི་སྐུ་བརྙེས་པས་འཁོར་བ་ཇི་སྲིད་པ་དེ་སྲིད་དུ་སེམས་ཅན་གྱི་དོན་འབའ་ཞིག་མཛད་
པ་ནི་སངས་རྒྱས་དཀོན་མཆོག །ལུང་གི་ཆོས་སྡེ་སྣོད་གསུམ་མམ། གསུང་རབ་ཡན་ལག་བཅུ་
གཉིས་ཀྱིས་བསྡུས་པ་དང་། རྟོགས་པའི་ཆོས་བསླབ་པ་གསུམ་མམ་འགོག་ལམ་གཉིས་ཀྱིས་
བསྡུས་པ་ནི་ཆོས་དཀོན་མཆོག །ཕྱིར་མི་ལྡོག་པའི་ས་ལ་བཞུགས་པའི་འཕགས་པ་དང་། སོ་
སྐྱེ་ཡིན་ཡང་བསྟན་པ་ལ་འཇུག་པ་རང་ལས་སྔ་བའི་གང་ཟག་རྣམས་ནི་དགེ་འདུན་དཀོན་མཆོག་
གོ་༑
༣ སྐྱབས་སུ་འགྲོ་བའི་ཚུལ་བཤད་པ།
གསུམ་པ་སྐྱབས་སུ་འགྲོ་བའི་ཚུལ་ནི། གོང་དུ་བཤད་པ་ལྟར་བླ་མ་དང་དཀོན་མཆོག་གི་
རྟེན་གྱི་སྤྱན་སྔར་ཕྱག་དང་མཆོད་པ་སོགས་སྔོན་དུ་འགྲོ་བས་འཇམ་པའི་སྟན་ལ་ཇི་སྐད་བཤད་
པའི་བསམ་གཏན་གྱི་སྤྱོད་ལམ་གྱིས་འདུག་སྟེ། མདུན་གྱི་ནམ་མཁའ་བླ་མ་རྒྱས་བ་སྲས་དང་



དཔལ་ས་སྐྱའི་རིག་མཛོད། །
སློབ་མར་བཅས་པ་ཐམས་ཅད་མངོན་སུམ་ལྟ་བུར་བཞུགས་པར་བསམས་ལ་དེ་དག་གི་སྤྱན་སྔར་
རང་དང་རང་གི་ཕ་མ་གཉིས་ཀྱིས་ཐོག་དྲངས་མཁའ་ཁྱབ་རིགས་དྲུག་གིས་བསྡུས་པའི་སེམས་
ཅན་ཐམས་ཅད་འཁོད་ནས་ལུས་གུས་པའི་སྒོ་ནས་ཐལ་མོ་སྦྱར། ངག་གུས་པའི་སྒོ་ནས་སྐྱབས་
འགྲོ་བྱེད། ཡིད་གུས་པའི་སྒོ་ནས་དད་གུས་ཀྱི་ཤུགས་དྲག་པོ་བསྐྱེད་དེ་བདག་གིས་སྔོན་ཆད་ཚེ་
རབས་དུ་མར་དགེ་བའི་བཤེས་གཉེན་གྱི་བཀའ་བཞིན་མ་བསྒྲུབས། དཀོན་མཆོག་གསུམ་སྐྱབས་
སུ་མ་བཟུང་བས་འཁོར་བར་སྡུག་བསྔལ་དུ་མས་ཤིན་ཏུ་ཉམ་ཉེས་པར་གྱུར། ད་ནི་བདག་གིས་
བྱང་ཆུབ་མ་ཐོབ་བར་གྱི་ལེགས་ཉེས་ཀྱི་འདུན་མ་ཐམས་ཅད་བླ་མ་དང་དཀོན་མཆོག་གི་ཐུགས་
རྗེ་ལ་རག་གོ་སྙམ་དུ་དཀོན་མཆོག་ལ་བློ་སེམས་ལིངས་ཀྱིས་བཀལ་ནས། བླ་མ་དང་སངས་རྒྱས་
ལ་རྣམ་གྲོལ་གྱི་ལམ་སྟོན་པའི་སྟོན་པ། ཆོས་ལ་ལམ་དངོས། དགེ་འདུན་ལ་ལམ་སྒྲུབ་པའི་ཟླ་
གྲོགས་ཞུ་བར་འདོད་པའི་འདུན་པས་བདག་དང་སེམས་ཅན་ཐམས་ཅད་ཀྱི་སྒོ་གསུམ་གྱི་བྱ་བ་
ཐམས་ཅད་སངས་རྒྱས་ཀྱི་ལམ་དུ་འགྲོ་བ་ཞིག་བླ་མ་དང་དཀོན་མཆོག་མཁྱེན་ཞེས་མོས་པ་རྩེ་
གཅིག་ཏུ་ཡིད་ལ་བྱས་ཏེ། རང་གིས་སྐྱབས་འགྲོ་ཇི་ལྟར་བྱེད་པ་ལྟར་མཁའ་ཁྱབ་ཀྱི་སེམས་ཅན་
ཐམས་ཅད་ཀྱང་སྐྱབས་འགྲོ་བྱེད་པར་མོས་ལ། སྙིང་ཐག་པ་ནས་སྐྱབས་འགྲོ་བཞི་སྐོར་ལན་མང་
དུ་བྱ། མཐར་བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་
སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། བློ་ཆོས་སུ་འགྲོ་བར་བྱིན་
གྱིས་བརླབ་ཏུ་གསོལ། ཆོས་ལམ་དུ་ལོངས་པར་བྱིན་གྱིས་བརླབ་ཏུ་གསོལ། ལམ་འཁྲུལ་པ་ཞི་
བར་བྱིན་གྱིས་བརླབ་ཏུ་གསོལ། འཁྲུལ་པ་ཡེ་ཤེས་སུ་འཆར་བར་བྱིན་གྱིས་བརླབ་ཏུ་གསོལ།
བློ་ལ་ཆོས་མིན་ཀྱི་རྣམ་རྟོག་སྐད་ཅིག་ཙམ་ཡང་མི་སྐྱེ་བར་བྱིན་གྱིས་བརླབ་ཏུ་གསོལ། བྱམས་
སྙིང་རྗེ་བྱང་ཆུབ་ཀྱི་སེམས་བཅོས་མིན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། མྱུར་དུ་རྣམ་
མཁྱེན་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ་ཞེས་སམ་དེ་དག་



མ་དག་པའི་སྣང་བ་བཤད་པའི་སྐབས།
ཚིགས་བཅད་དུ་བྱེད་པར་སྤྲོ་ན། །
བདག་དང་འགྲོ་བ་ཁམས་གསུམ་ནམ་མཁའ་ཡི། །
མཐའ་དང་མཉམ་པའི་སེམས་ཅན་མ་ལུས་པ། །
དུས་འདི་ནས་ནི་བྱང་ཆུབ་མ་ཐོབ་བར། །
ཕྱོགས་བཅུ་དུས་གསུམ་བདེ་གཤེགས་ཐམས་ཅད་ཀྱི། །
སྐུ་གསུང་ཐུགས་དང་ཡོན་ཏན་ཕྲིན་ལས་རྣམས། །
གཅིག་ཏུ་བསྡུས་པ་སངས་རྒྱས་ཀུན་གྱི་དངོས། །
ཆོས་ཕུང་བརྒྱད་ཁྲི་བཞི་སྟོང་འབྱུང་བའི་གནས། །
འཕགས་པའི་དགེ་འདུན་ཀུན་གྱི་མངའ་བདག་ཆེ། །
ཞེས་པའི་མཐར། དཔལ་ལྡན་རྩ་བརྒྱུད་བླ་མའི་ཚོགས་རྣམས་ལ། །
སྒོ་གསུམ་གུས་པ་ཆེན་པོས་སྐྱབས་སུ་མཆི། ། །
སྤངས་རྟོགས་མཐར་ཕྱིན་སྟོན་པ་སངས་རྒྱས་ལ། །
སྒོ་གསུམ་གུས་པ་ཆེན་པོས་སྐྱབས་སུ་མཆི། །
ལུང་རྟོགས་བདག་ཉིད་བསྟན་པ་དམ་ཆོས་ལ། །
སྒོ་གསུམ་གུས་པ་ཆེན་པོས་སྐྱབས་སུ་མཆི། །
རྒྱལ་སྲས་བསྟན་འཛིན་འཕགས་པའི་དགེ་འདུན་ལ། །
སྒོ་གསུམ་གུས་པ་ཆེན་པོས་སྐྱབས་སུ་མཆི། ། །
ཞེས་ལན་མང་དུ་བརྗོད། བླ་མ་མཆོག་དང་དཀོན་མཆོག་རིན་པོ་ཆེ། །
རྣམ་པ་གསུམ་ལ་ཕྱག་འཚལ་སྐྱབས་སུ་མཆི། །
ཁྱེད་ཀྱིས་བདག་དང་སེམས་ཅན་ཐམས་ཅད་ཀྱི། །
།།



དཔལ་ས་སྐྱའི་རིག་མཛོད། །
ནི
།
ལུས་ངག་ཡིད་གསུམ་བྱིན་གྱིས་བརླབ་ཏུ་གསོལ། །
བདག་བློ་ཆོས་སུ་འགྲོ་བར་བྱིན་གྱིས་རློབས། །
དམ་ཆོས་ལམ་དུ་ལོངས་པར་བྱིན་གྱིས་རློབས། །
ལམ་གྱི་འཁྲུལ་བ་ཞི་བར་བྱིན་གྱིས་རློབས། །
འཁྲུལ་སྣང་དབྱིངས་སུ་འཆར་བར་བྱིན་གྱིས་རློབས། །
ཆོས་མིན་རྣམ་རྟོག་འགགས་པར་བྱིན་གྱིས་རློབས། །
བྱམས་དང་སྙིང་རྗེ་སྐྱེ་བར་བྱིན་གྱིས་རློབས། །
བྱང་ཆུབ་སེམས་གཉིས་འབྱོངས་བར་བྱིན་གྱིས་རློབས། །
མྱུར་དུ་སངས་རྒྱས་ཐོབ་པར་བྱིན་གྱིས་རློབས། །
ཞེས་ལན་གསུམ་ལ་སོགས་པ་གསོལ་བ་བཏབ་པས། སྐྱབས་ཡུལ་རྣམས་ཀྱི་མཁྱེན་པའི་
ཡེ་ཤེས་ཀྱིས་གཟིགས། བརྩེ་བའི་ཐུགས་རྗེས་དགོངས། མཛད་པའི་ཕྲིན་ལས་ཀྱིས་སྐྱོང་། སྐྱོབ་
པའི་ནུས་མཐུས་བསྲུང་བ་དང་། སྐྱོབ་པ་དང་། བྱིན་གྱིས་རློབ་པར་མཛད་པ་ཡིན་སྙམ་དུ་མོས་
པ་ཡིད་ལ་བྱེད་པའི་ཚུལ་གྱིས་ཅུང་ཟད་མཉམ་པར་བཞག་གོ །རྗེས་དགེ་བ་བསྔོ་ཞིང་དྲན་ཤེས་
བསྟེན་པ་ནི་ཐུན་ལས་ལྡང་བའི་ཚེ་བདག་གིས་དེ་ལྟར་བགྱིས་པའི་དགེ་བའི་རྩ་བ་དེས་ཕ་དང་
མ་སྔོན་དུ་འགྲོ་བ་ཅན་གྱི་སེམས་ཅན་ཐམས་ཅད་དོན་གཉིས་མཐར་ཕྱིན་སངས་རྒྱས་ཀྱི་གོ་འཕང་
ཐོབ་པར་གྱུར་ཅིག་སྙམ་དུ་ཡིད་ལ་བྱས་ཏེ། མགོན་པོ་ཀླུ་སྒྲུབ་ཀྱིས་མཛད་པའི། དགེ་བ་འདི་ཡིས་
སྐྱེ་བོ་ཀུན། །ཞེས་སོགས་ཇི་ལྟར་རིགས་པའི་བསྔོ་བ་དང་སྨོན་ལམ་ཅི་ཤེས་བྱ། ཐུན་མཚམས་
ཐམས་ཅད་དུ་དཀོན་མཆོག་གི་ཡོན་ཏན་ཡིད་ལ་དྲན་པ་དང་། དེའི་རྗེས་སུ་སློབ་པར་འདོད་པའི་
དྲན་ཤེས་བཞིན་དང་མ་བྲལ་བའི་སྒོ་ནས་འཆད་པར་འགྱུར་བའི་སྐྱབས་འགྲོའི་བསླབ་བྱ་རྣམས་
དང་མི་འགལ་བར་བྱའོ། །དྲན་ཤེས་བཞིན་དང་མི་ལྡན་པའི་དགེ་བ་ཐམས་ཅད་དོན་མེད་དུ་འགྱུར་
ཚ︽
1/



མ་དག་པའི་སྣང་བ་བཤད་པའི་སྐབས། །
a
bg5
SE
བར་གསུངས་པས་དུས་རྟག་ཏུ་དྲན་ཤེས་བསྟེན་པ་གལ་ཆེ་སྟེ། སྤྱོད་འཇུག་ལས།
ཤེས་བཞིན་མེད་པའི་ཆོམ་རྐུན་དག །
དྲན་པ་ཉམས་པའི་རྗེས་འབྲངས་ནས། །
བསོད་ནམས་དག་ནི་ཉེར་བསགས་ཀྱང་། །
རྐུན་པོས་འཕྲོག་བཞིན་ངན་འགྲོར་འགྲོ། །ཞེས་སོ། །
དེས་ན་བསླབ་པ་བསྲུང་བར་འདོད་པས་སེམས་བསྲུང་བ་ལ་འབད་པར་བྱ་སྟེ།
དེ་ཉིད་ལས།
བསླབ་པ་བསྲུང་བར་འདོད་པ་ཡིས། །
རབ་ཏུ་བསྒྲིམས་ནས་སེམས་བསྲུང་སྟེ། །
སེམས་དེ་བསྲུང་བར་མ་བྱས་ན། །
བསླབ་པ་བསྲུང་བར་ཡོང་མི་ནུས། །ཞེས་གསུངས་སོ། །
༤ སྐྱབས་སུ་འགྲོ་བའི་ཕན་ཡོན་བཤད་པ།
སྐྱབས་སུ་སོང་བའི་ཕན་ཡོན་ནི། སྡོམ་པ་ཐམས་ཅད་སྐྱེ་བའི་རྒྱུ་ཡིན་པ་སོགས་མཐའ་
ཡས་པ་གསུངས་ཏེ། མདོ་ལས། །
སྐྱབས་གསོལ་བསོད་ནམས་འདི་ལ་གཟུགས་མཆིས་ན། །
ནམ་མཁའ་བར་སྣང་འདི་ཡང་སྣོད་དུ་ཆུང་། །ཞེས་གསུངས་པ་ལྟར་རོ། །
མདོར་ན་ལྷ་དང་བཅས་པའི་འཇིག་རྟེན་ན་ལྷ་དཀོན་མཆོག་གསུམ་ལས་ཁྱད་པར་དུ་འཕགས་
པའི་སྐྱབས་གཞན་མ་མཆིས་ན། དེ་དག་དུས་དེ་རིང་ནས་བརྩམས་ཏེ་བདག་གི་མགོན་དུ་རྙེད་
པ་ནི་རྙེད་པའི་མཆོག་ལེགས་པར་རྙེད་པའོ་སྙམ་པའི་སྤྲོ་བ་ཁྱད་པར་ཅན་དང་ལྡན་པར་བྱའོ། །
15



དཔལ་ས་སྐྱའི་རིག་མཛོད།
།
)
༥ སྐྱབས་སུ་འགྲོ་བའི་བསླབ་བྱ་བཤད་པ།
སྐྱབས་འགྲོའི་བསླབ་བྱ་ནི་འཇིག་རྟེན་པ་རྣམས་ཚེ་འདིའི་བྱ་བ་ཙམ་སྒྲུབ་པའི་ཇོ་བོའམ་
དཔོན་གྱིས་ཁྲིམས་སུ་བཅས་པ་གང་ཇི་སྙེད་པ་ལས་འདའ་བར་མི་ནུས་ཤིང་། དེ་མཉེས་པར་
བྱེད་པའི་སྤྱོད་ལམ་འབའ་ཞིག་བསྟེན་པར་བྱ་དགོས་ན། ཁོ་བོ་ཅག་བླ་ན་མེད་པའི་བྱང་ཆུབ་
སྒྲུབ་པའི་ཇོ་བོ་དཀོན་མཆོག་གསུམ་གྱིས་བཀའ་ཁྲིམས་སུ་བཅས་པ་ལས་ནམ་ཡང་འདའ་བར་
བྱ་བ་མ་ཡིན་ནོ་སྙམ་དུ་ངེས་པར་བྱས་ལ། སྤྱིའི་བསླབ་བྱ་སྐྱེས་བུ་དམ་པ་དང་འགྲོགས་པ་
སོགས་དང་། སོ་སོའི་བསླབ་བྱ་སངས་རྒྱས་ལ་སྐྱབས་སུ་སོང་བས་འཇིག་རྟེན་པའི་ལྷ་ལ་ཕྱག་
མི་བྱ། ཆོས་ལ་སྐྱབས་སུ་སོང་བས་སེམས་ཅན་ལ་གནོད་འཚེ་སྤོང་། དགེ་འདུན་ལ་སྐྱབས་སུ་སོང་
བས་གྲོགས་མུ་སྟེགས་ཅན་དང་མི་འགྲོགས་པ་རྣམས་ལ་བསླབ་པར་བྱ་ཞིང་། གཞན་ཡང་སྲོག་
དང་བྱ་དགའི་ཕྱིར་ཡང་དཀོན་མཆོག་མི་སྤོང་། ན་ཚ་དང་སྡུག་བསྔལ་ཅི་བྱུང་ཡང་དཀོན་མཆོག་
རྒྱབ་ཏུ་བསྒྱུར་བའི་བྱ་བ་མི་བྱེད། ཉལ་བ་དང་ལྡང་བའི་ཚེ་དཀོན་མཆོག་གི་རྟེན་ལ་ཕྱག་བྱ།
ཁ་ཟས་ཟ་བའི་ཚེ་ཇོ་བོ་རྗེས། །
ཟས་ལ་ཆ་བཞིར་བགོ་བྱ་སྟེ། །
དང་པོ་ལྷ་ལ་བཤོས་གཙང་དབུལ། །
དེ་ནས་ཆོས་སྐྱོང་སྲུང་མ་ལ། །
གཏོར་མ་ཤིན་ཏུ་རྒྱ་ཆེར་དབུལ། །
རང་གིས་ཟོས་ཤིང་འཐུངས་པ་ཡི། །
ལྷག་མ་འབྱུང་པོ་ཀུན་ལ་སྦྱིན། །
ཞེས་གསུངས་པ་ལྟར། ཕུད་ནས་བླ་མ་ཡི་དམ་དཀོན་མཆོག་ཆོས་སྐྱོང་ནོར་ལྷ་རྣམས་ལ་



མ་དག་པའི་སྣང་བ་བཤད་པའི་སྐབས། །
བཤོས་རེ་དབུལ། སངས་རྒྱས་ཀྱི་བཀའ་བསྲུང་བའི་ཆེད་དུ་འཕྲོག་མ་བུ་དང་བཅས་པ་དང་། ཕུད་
ལ་དབང་པའི་འབྱུང་པོ་ལ་ཆང་བུ་རེ་སྦྱིན་ལ། སྤྱོད་འཇུག་ལས། །
མི་འོ་ཅོག་གི་ལུས་འདི་ནི། །
བཀོལ་བར་བྱ་བ་ཉིད་དུ་ཟད། །
ཅེས་པ་ལྟར། ལུས་ཆོས་དང་མཐུན་པའི་ཁ་ཟས་ཀྱིས་བརྟས་པར་བྱས་ཏེ། དགེ་བའི་བྱ་བ་
ལ་བཀོལ་བར་བགྱིའོ་སྙམ་པས་ཚོད་ཟིན་པར་ལོངས་སྤྱད། ཟོས་པའི་ལྷག་འབྱུང་པོ་ལྷག་མ་
ལ་དབང་བ་རྣམས་ལ་བསྔོས་ལ། སྤྱོད་འཇུག་ལས། བ
ལོག་པར་ལྟུང་དང་མགོན་མེད་དང༌། །
བརྟུལ་ཞུགས་གནས་ལ་བགོ་བྱ་ཞིང་། །
ཞེས་པ་ལྟར། དངོས་སུ་ཕོངས་པ་དང་མགོན་མེད་པ་དང་དཀའ་ཐུབ་ཀྱིས་གནས་པ་རྣམས་
ལ་བྱིན་ཏེ། འཕྲལ་དང་ཡུན་དུ་ཕན་པ་དང་བདེ་བའི་རྒྱུར་གྱུར་ཅིག་སྙམ་པའི་བསམ་པས་བསྔོ་
བ་དང་སྨོན་ལམ་བྱ་བ་སོགས་བསླབ་བྱ་ཕྲ་མོ་ཚུན་ལ་བསླབ། བྱ་བ་ཆེ་ཆུང་ཅི་བྱེད་ཀྱང་དཀོན་
མཆོག་ལ་བློ་བཀལ་ལ་བྱ། དཀོན་མཆོག་ལ་བློ་གཏད་ཀྱང་དེ་ལྟར་འགྲུབ་པའི་ངེས་པ་མེད་
སྙམ་དུ་ནམ་ཡང་མི་བསམ་སྟེ། སངས་རྒྱས་ཀྱི་ཡེ་ཤེས་ཀྱིས་སེམས་ཅན་གྱི་ཁམས་དང་རྗེས་སུ་
འཚམ་པའི་ལམ་ཐམས་ཅད་མཁྱེན་ཞིང་གདུལ་བྱ་རྣམས་ཉེས་པ་ལས་ལྡོག་ནས་ལེགས་པའི་
ལམ་ལ་འགོད་པར་བཞེད་པའི་ཐུགས་རྗེ་མངའ་བ་དང་། ཚོགས་གཉིས་དང་སྨོན་ལམ་མཐར་
ཕྱིན་པའི་སྟོབས་ཀྱིས་བློ་གཏད་ནས་གསུང་བཞིན་སྒྲུབ་པ་རྣམས་ངེས་པར་སྐྱོབ་པར་ནུས་པ་ཡིན་
པས་སོ། །དེས་ན་སྔོན་ཆད་ཁོ་བོ་ཅག་འཁོར་བ་ལས་མ་ཐར་པ་ཡང་རང་ཉིད་དཀོན་མཆོག་
ལ་བློ་མ་ཁེལ་བ་དང་། བཀའ་བཞིན་མ་བསྒྲུབས་པས་ནོངས་པ་ཡིན་གྱིས། དཀོན་མཆོག་
ལ་ཐུགས་རྗེ་མེད་པ་མ་ཡིན་ཏེ། མངོན་རྟོགས་རྒྱན་ལས།



དཔལ་ས་སྐྱའི་རིག་མཛོད།
ལྷ་ཡི་རྒྱལ་པོས་ཆར་ཕབ་ཀྱང་། །
ས་བོན་མི་རུང་མི་འཁྲུངས་ལྟར། །
སངས་རྒྱས་རྣམས་ནི་བྱོན་གྱུར་ཀྱང་། །
སྐལ་བ་མེད་པས་བཟང་མི་མྱོང་། །
ཞེས་དང་། སྤྱོད་འཇུག་ལས།
དེང་ནས་བརྩོན་པར་མ་བྱས་ན། །
འོག་ནས་འོག་ཏུ་འགྲོ་བར་འགྱུར། ། །
སེམས་ཅན་ཐམས་ཅད་ཕན་མཛད་པའི། །
སངས་རྒྱས་གྲངས་མེད་འདས་གྱུར་ཀྱང་། །
བདག་ནི་རང་གི་ཉེས་པས་དེའི། །
གསོ་བའི་སྤྱོད་ཡུལ་མ་གྱུར་ཏོ། །
ཞེས་གསུངས་པ་ལྟར་རོ། །མདོར་ན་དཀོན་མཆོག་ལ་བློ་མ་ཁེལ་བའི་རང་གི་ཕོ་ཚོད་དང་།
གྲུབ་ཏུ་རེ་བའི་འདུན་མ་རྣམས་འགྲུབ་པའི་ངེས་པ་མེད་ཅིང་། གྲུབ་ཀྱང་ནམ་ཕུགས་ལེགས་པའི་
ངེས་པ་མེད་པས་དུས་རྟག་ཏུ་དཀོན་མཆོག་ལ་བློ་གཏོད་པ་གལ་ཆེའོ། །
ཅན་བ



མ་དག་པའི་སྣང་བ་བཤད་པའི་སྐབས། །
དངོས་གཞི་རང་རང་གི་དམིགས་པ་ཉམས་སུ་བླང་བ།
སྤྱིའི་དང་པོ། ངེས་འབྱུང་སྐྱེད་པ་མ་དག་སྣང་བའི་ཁྲིད།
གཅིག །ཡིད་བྱུང་སྐྱེད་པ་འཁོར་བའི་ཉེས་དམིགས་ཁྲིད།
ཀ༽ སྤྱིར་འཁོར་བའི་སྡུག་བསྔལ་བསམ་པ།
གཉིས་པ་དངོས་གཞི་རང་རང་གི་དམིགས་པ་ཉམས་སུ་བླང་བ་ལ།
ངེས་འབྱུང་སྐྱེད་པ་མ་དག་སྣང་བའི་ཁྲིད། །
ལྷག་བསམ་སྐྱེད་པ་ཉམས་ཀྱི་སྣང་པའི་ཁྲིད། །
སྤྲོ་བ་སྐྱེད་པ་དག་པའི་སྣང་བའི་ཁྲིད། །
ཅེས་སོ། །དེའི་དང་པོ་ལ། །
ཡིད་འབྱུང་སྐྱེད་པ་འཁོར་བའི་ཉེས་དམིགས་ཁྲིད། །
བརྩོན་འགྲུས་རྩོམ་པ་དལ་འབྱོར་རྙེད་དཀའི་ཁྲིད། །
བླང་དོར་སྟོན་པ་དཀར་ནག་ལས་འབྲས་ཁྲིད། །
ཅེས་སོ། །དེའི་དང་པོ་ནི་གཞུང་ལས། སེམས་ཅན་ལ་ཞེས་པས་བསྟན་ཏེ། སེམས་ཅན་
གྱི་ཁམས་ལ་བརྟགས་ན་སྡུག་བསྔལ་འབའ་ཞིག་ལས་མ་འདས་པར་ཤེས་པ་འབྱུང་བས་སོ། །
དེས་ན་འཁོར་བ་ལས་གཏན་དུ་ཐར་བའི་ཐར་པ་མྱ་ངན་ལས་འདས་པ་དོན་དུ་གཉེར་བ་རྣམས་
ཀྱིས་འཁོར་བ་ལ་ཞེན་པ་ལྡོག་དགོས། འཁོར་བ་ལ་ཞེན་པ་སྤོང་བ་ལ་འཁོར་བའི་ཉེས་དམིགས་
དྲན་དགོས། ཉེས་དམིགས་དྲན་པ་ལ་བླ་མའི་གདམས་ངག་ལ་བརྟེན་ནས་འཁོར་བ་མཐའ་དག་
སྡུག་བསྔལ་གྱི་རང་བཞིན་དུ་ཤེས་དགོས་སོ། །དེ་སྐད་དུ་རྗེ་བཙུན་རིན་པོ་ཆེའི་མགུར་ལས།



དཔལ་ས་སྐྱའི་རིག་མཛོད།
7
དེ།
མྱ་ངན་འདས་པ་སྒྲུབ་པ་ལ། །
ཁམས་གསུམ་ལ་ཞེན་པ་སྤང་ཡང་འཚལ། །
ཁམས་གསུམ་ལ་ཞེན་པ་སྤང་བ་ལ། །
འཁོར་བའི་ཉེས་དམིགས་དྲན་ཡང་འཚལ། །
ཞེས་དང་། མདོ་ལས་ཀྱང་།
འདོད་པའི་ཁམས་ཀྱང་སྐྱོན་དང་བཅས་པ་སྟེ། །
གཟུགས་ཀྱི་ཁམས་ཀྱང་སྐྱོན་དང་བཅས་པའོ། །
དེ་བཞིན་གཟུགས་མེད་ཁམས་ཀྱང་སྐྱོན་དང་བཅས། །
མྱ་ངན་འདས་པ་འབའ་ཞིག་སྐྱོན་མེད་མཐོང་། །
ཞེས་དང་། མགོན་པོ་བྱམས་པས་ཀྱང་། མི་གཙང་བ་ལ་དྲི་ཞིམ་མེད་བཞིན་འགྲོ་ལྔ་དག་
ན་བདེ་བ་མེད། །དེ་ཡི་སྡུག་བསྔལ་རྟག་ཏུ་མེ་མཚོན་རྒྱ་ཚྭ་ལ་སོགས་རེག་སྐྱེད་བཞིན། །ཞེས་
སོ༑ ༑འོ་ན་འཁོར་བ་ན་སྡུག་བསྔལ་དང་སྐྱོན་དང་ཉེས་དམིགས་ཀྱི་རྣམ་པ་ཇི་ལྟ་བུ་ཡོད་ཅེ་ན།
མདོ་དྲན་པ་ཉེར་གཞག་ལས།
སེམས་ཅན་དམྱལ་བ་དམྱལ་མེས་ཉམས། །
ཡི་དྭགས་བཀྲེས་ཤིང་སྐོམ་པས་ཉམས། །
དུད་འགྲོ་གཅིག་ལ་གཅིག་ཟས་ཉམས། །
མི་དག་འཚོ་བ་ཐུང་བས་ཉམས། །
ལྷ་དག་བག་མེད་པ་ཡིས་ཉམས། །
འཁོར་བ་ཁབ་ཀྱི་རྩེ་ཙམ་ལ། །
བདེ་བ་ནམ་ཡང་ཡོད་མ་ཡིན། །ཞེས་སོ། །
eu
S[20



མ་དག་པའི་སྣང་བ་བཤད་པའི་སྐབས།
དེ་དག་གི་སྡུག་བསྔལ་བསམ་པ་ལ།
སྡུག་བསྔལ་སྡུག་བསྔལ་བསམ་ལ་སྐྱོ་ཤས་བསྐྱེད། །
འགྱུར་བའི་སྡུག་བསྔལ་བསམ་ལ་ཞེན་པ་སྤང་། །
འདུ་བྱེད་སྡུག་བསྔལ་བསམ་ལ་ཐར་འདོད་བསྒོམ། །ཞེས་སོ། །
དེའི་དང་པོ་ནི། རྗེ་བཙུན་རིན་པོ་ཆེའི་མགུར་ལས། །
དང་པོ་སྡུག་བསྔལ་གྱི་སྡུག་བསྔལ་དེ། །
ངན་སོང་གསུམ་གྱི་སྡུག་བསྔལ་ཡིན། །
དེ་ལེགས་པར་བསམས་ན་སྐྱི་ཤ་འབུང༌། །
ཐོག་ཏུ་བབ་ན་སྲན་ཐབས་མེད། །
སྤོང་བའི་དགེ་བ་མི་བྱེད་པར། །
ངན་སོང་གི་སོ་ནམ་བྱེད་བྱེད་པོ། །
དེ་གང་ན་འདུག་ཀྱང་ཐེ་ལེ་ལེ། །ཞེས་དང་།
པྲ་སྟོན་ཞུས་ལན་ལས་ཀྱང་། །
སྡུག་བསྔལ་སྡུག་བསྔལ་ངན་སོང་གསུམ་གྱི་གནས། །
མཛེ་ནད་ཤུ་བའི་སྟེང་དུ་རྨ་འབྲས་བཞིན། །
ལེགས་པར་བསམས་ན་སྲན་པར་ག་ལ་ནུས། །
དེ་བསམ་མི་དགེའི་ལས་ལས་ལྡོག་པར་བྱ། །
ཞེས་གསུངས་སོ། །



དཔལ་ས་སྐྱའི་རིག་མཛོད།
ཁ༽ བྱེ་བྲག་ཏུ་སྡུག་བསྔལ་གྱི་སྡུག་བསྔལ་ཏེ་ངན་སོང་གསུམ་གྱི་
སྡུག་བསྔལ་བསམ་པ།
༡ གྲང་དམྱལ་གྱི་སྡུག་བསྔལ་བསམ་པ།
དེ་གཏན་ལ་དབབ་པ་ལ། དམྱལ་བ། ཡི་དྭགས། དུད་འགྲོའི་སྡུག་བསྔལ་བསམ་པ་
གསུམ་གྱི་དང་པོ་ལ། གྲང་བའི་དམྱལ་བ། ཚ་བའི་དམྱལ་བ། ཉེ་འཁོར་ཉི་ཚེའི་དམྱལ་བའི་སྡུག་
བསྔལ་བསམ་པའོ། །དང་པོ་ལ།
ཆུ་བུར་ཆུ་བུར་བརྡོལ་བ་ཅན། །
ཨ་ཆུ་ཀྱི་ཧུད་སོ་ཐམ་ཐམ། །
ཨུཏྤལ་པདྨ་པད་ཆེར་གས། །
ཞེས་པ་ལྟར་བརྒྱད་ལས། དང་པོ་ཆུ་བུར་ཅན་ནི་གང་དུ་སྐྱེ་བའི་གནས་མཐའ་ཐམས་ཅད་
གངས་རི་ཆེན་པོའི་ཕྲེང་བས་ཡོངས་སུ་བསྐོར་བའི་ལྗོངས། ཆབ་རོམ་གྱི་ཐང་ཆེན་པོ་མི་ཟད་པའི་
ཁ་བ་བུ་ཡུག་གི་རེག་བྱ་རྣོན་པོས་ཉེན་པའི་གནས་སུ་སྣང་བའི་རྟེན་སྐར་མའི་འོད་ཙམ་ཡང་མེད།
དྲོ་བའི་རྟེན་ལྷན་པ་ཚལ་པ་ཙམ་ལ་ཡང་བརྟེན་པའི་སྐལ་བ་མེད་པར། རང་གིས་སྔོན་བྱས་པའི་
ལས་ཀྱི་འབྲས་བུ་ཐོག་ཏུ་སྨིན་པའི་སེམས་ཅན་དམྱལ་བ་པ་དེ་རང་ཉིད་གཅིག་པུ་ལུས་བོང་ཚོད་
དང་ལྡན་པ་ཞིག་རྫུས་སྐྱེས་སུ་དཀྲོངས་ཀྱིས་སྐྱེ་བར་འགྱུར་ཞིང་། དེར་གྲང་བའི་རེག་བྱས་བཏབ་
པ་ལ་བརྟེན་ནས་ལུས་ལ་ཆུ་བུར་གྱི་ཚོགས་གྲངས་མེད་པ་བྱུང་བའོ། །
ཆུ་བུར་བརྡོལ་པ་ཅན་ནི་དེ་བས་ཀྱང་གྲང་བའི་རེག་བྱ་ཉི་ཤུ་འགྱུར་གྱིས་ཆེ་བས་ཆུ་བུར་རྣམས་
ཀྱང་བརྡོལ་ཏེ་ཁྲག་དང་ཆུ་སེར་ལ་སོགས་པ་འཛག་ཅིང་དེ་ཡང་ཆབ་རོམ་དུ་གྱུར་པའོ། །
།
ན



མ་དག་པའི་སྣང་བ་བཤད་པའི་སྐབས།
དེ་བཞིན་དུ་ཨ་ཆུ་ཟེར་བ་ནི་ཤིན་ཏུ་གྲང་བའི་སྟོབས་ཀྱིས་ཨ་ཆུ་ཞེས་དུད་མོའི་སྒྲ་སྒྲོགས་
པའོ༑ ༑
ཀྱི་ཧུད་ཟེར་བ་ནི་དེ་བས་ཀྱང་གྲང་བའི་རེག་བྱ་ཆེ་བས་ཀྱི་ཧུད་ཅེས་སྡུག་པའི་ང་རོ་སྒྲོགས་
པའོ་༑ ༑
སོ་ཐམ་ཐམ་པ་ནི་དེ་བས་ཀྱང་གྲང་བའི་རེག་བྱ་ཆེ་བས་སོ་འཐམ་ཞིང་ལུས་རེངས་པའོ། །
ཨུཏྤལ་ལྟར་གས་པ་ནི་དེ་བས་ཀྱང་གྲང་བའི་རེག་བྱ་ཆེ་བས་ལུས་ཀྱི་ཕྱི་ཤུན་སྔོ་གོག་ཏུ་གྱུར་
པ་ཚལ་པར་གས་པའོ། །
པདྨ་ལྟར་གས་པ་ནི་ཕྱི་ཤུན་དེ་ཉིད་བུ་ཡུག་གིས་ཁྱེར་ནས་ཤའུ་སོ་མ་ལྟར་དམར་པོར་གྱུར་
པ་དེ་ཡང་ཚལ་པ་ཚལ་པར་གས་པའོ། །
པདྨ་ལྟར་ཆེར་གས་པ་ནི་ལུས་སྔ་མ་བཞིན་དུ་གྱུར་པ་དུམ་བུ་བརྒྱ་སྟོང་ལ་སོགས་པར་གས་
ཏེ་ནང་ཁྲོལ་ཡང་ཕྱིར་འཐོན་ཞིང་དེ་ཡང་གས་པའོ། །དེ་དག་ཀྱང་སློབ་དཔོན་ཙནྡྲ་གོ་མིས། །
ལྷག་པ་དཔེ་མེད་རུས་པ་ལ་ཡང་ཐིམ་གྱུར་པས། །
ལུས་སྦྲེབས་འདར་ཤ་འཁུམས་ནས་གུམ་གུམ་པོར་འདུག་པ། །
ཆུ་བུར་བརྒྱ་བྱུང་བརྡོལ་བ་ལས་སྐྱེས་སྲོག་ཆགས་ཀྱིས། །
མཚོན་ཆས་དབད་ཅིང་ཁྲག་དང་ཆུ་སེར་རྐང་བཅས་འཛག །
ཅེས་གསུངས་སོ། །
དེ་རྣམས་ཀྱི་ཚེ་ཚད་ནི། མཛོད་ལས། །
ཏིལ་སྦྱང་ནང་ནས་ལོ་བརྒྱ་ཞིག།
ཏིལ་གཅིག་ཕྱུང་བས་ཟད་གྱུར་པ། །
ཆུ་བུར་ཅན་གྱི་ཚེ་ཡིན་ཏེ། །



དཔལ་ས་སྐྱའི་རིག་མཛོད། །
པ ་ གཞན་གྱི་ཚེ་ནི་ཉི་ཤུས་བསྒྱུར། །
ཞེས་གསུངས་ཏེ། དེའི་དོན་ཡུལ་མ་ག་དྷའི་བྲེ་བོ་ཆེའི་ཏིལ་ཁལ་བརྒྱད་ཅུ་ཡོད་པའི་སྣོད་
གཅིག་ནི་ཏིལ་སྦྱང་གཅིག་སྟེ། དེ་ནས་མི་ལོ་བརྒྱ་བརྒྱ་ན་ཏིལ་ཉག་མ་རེ་རེ་ཕྱིར་དོར་བས་ཏིལ་
དེ་ཟད་པར་འགྱུར་བའི་དུས་ཀྱི་མཐའ་ནི་ཆུ་བུར་ཅན་གྱི་ཚེ་ཚད་ཡིན་ལ། འོག་མ་བདུན་ནི་རང་
རང་གི་གོང་མ་གོང་མ་ལས་ཉི་ཤུ་འགྱུར་ཏེ། བརྡོལ་པ་ཅན་གྱི་ཉི་ཤུ་སྟེ། །
ཨ་ཆུ་ཟེར་བ་བཞི་བརྒྱའོ། །
ཀྱི་ཧུད་བརྒྱད་སྟོང་སོ་ཐམ་ཐམ། ། །
འབུམ་དང་དྲུག་ཁྲིའོ་ཨུཏྤལ་ལྟར། །
གས་པ་ཉིས་འབུམ་ས་ཡ་གསུམ། །
པདྨ་ལྟར་གས་བྱེ་བ་ཕྲག །
དྲུག་དང་ས་ཡ་བཞི་ཡིན་ནོ། །
པད་ཆེན་ཐེར་འབུམ་ཕྲག་གཅིག་དང་། །
དུང་ཕྱུར་ཕྲག་གཉིས་བྱེ་བ་ཕྲག ། །
བརྒྱད་ནི་སྦྱོང་བའི་གྲངས་ཡིན་ནོ། ། ལན
ཞེས་སོ། །ཚེ་ཚད་དེ་དག་ཀྱང་རགས་པ་ཙམ་སྟེ། ཞིབ་ཏུ་ན་དེ་བས་ཀྱང་ཆེས་རིང་བ་ཞིག་
ཡོད་པར་མངོན་ཏེ། མདོ་ལས་དགེ་སློང་དག་དཔེར་ན་ཡུལ་མ་ག་དྷའི་ཏིལ་སྦྱང་ཁལ་བརྒྱད་ཅུ་
འགྲོ་བ་ཞིག་ཏིལ་གྱིས་ཕྱུར་བུར་བཀངས་ཏེ། དེ་ནས་ལ་ལ་ཞིག་གིས་ལོ་བརྒྱ་བརྒྱ་འདས་པ་ན་
ཏིལ་རེ་རེ་ཕྱིར་བོར་ན་རིམ་པ་དེས་ཏིལ་ཁལ་བརྒྱད་ཅུ་པོ་དེ་མ་ལུས་པར་ཟད་པར་འགྱུར་བ་ནི་
ཆེས་མྱུར་གྱི། ཆུ་བུར་ཅན་དུ་སྐྱེས་པའི་སེམས་ཅན་རྣམས་ཀྱི་ཚེ་ཡོངས་སུ་གཏུགས་པར་ནི་ང་མི་
སྨྲའོ༑ ༑ཆུ་བུར་ཅན་གྱི་ཚེ་ཉི་ཤུ་ཇི་ལྟ་བ་བཞིན་དུ་ཆུ་བུར་བརྡོལ་པ་ཅན་གཅིག་གོ་ཞེས་པ་ནས།
པ[2A



མ་དག་པའི་སྣང་བ་བཤད་པའི་སྐབས། །
པདྨ་ལྟར་གས་པ་ཉི་ཤུ་ཇི་ལྟ་བ་བཞིན་དུ་པདྨ་ལྟར་ཆེར་གས་པ་གཅིག་གོ་ཞེས་གསུངས་པས་སོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། སྦྱོར་བ་སྐྱབས་འགྲོ་གསོལ་གདབ་སྔོན་དུ་འགྲོ་བས་འདི་
ལྟར་བསམ་སྟེ། ཀྱེ་མ་བདག་བསྐལ་པ་དཔག་ཏུ་མེད་པའི་སྔོན་རོལ་ཞིག་ནས་དུས་ད་ལྟར་གྱི་
བར་དུ་འཁོར་བའི་སྐྱེ་གནས་འདིར་འཁྱམས་འཁྱམས་པ་ལས། སྡུག་བསྔལ་གྱི་ཆུ་བོ་གྲངས་མེད་
པ་ཞིག་གིས་གཡེངས་ཤིང་སྡུག་བསྔལ་བར་གྱུར། དེ་ཡང་སྔོན་ཆད་སྡུག་བསྔལ་དུ་མས་ཉམ་ཉེས་
པར་གྱུར་པ་ཁོ་ན་ལས། སླར་སྡུག་བསྔལ་གྱི་ཆ་ཤས་གང་གིས་ཀྱང་ཉམ་ཉེས་པར་མི་འགྱུར་བ་
ཞིག་ཡིན་ན་ལེགས་མོད་ཀྱི། ད་དུང་གཟུང་འཛིན་གྱི་འཁྲུལ་འཁོར་འདི་ཞིག་པར་མ་གྱུར་གྱི་བར་
དུ་འགྲོ་བ་དྲུག་གི་སྐྱེ་གནས་རྣམས་སུ་རང་དབང་མེད་པར་སྐྱེ་ཞིང་། དེ་ཡང་སྡུག་བསྔལ་གྱི་ཚོར་
བ་གྲངས་མེད་པ་དག་གིས་སྡུག་བསྔལ་བར་གྱུར་ན་དེའི་ཚེ་བདག་ཇི་ལྟར་བྱ། དེ་ལས་ཀྱང་ནངས་
ཀྱི་དང་པོ་གྲང་བའི་དམྱལ་བ་རྣམས་སུ་སྐྱེས་པར་གྱུར་ན་གནས་ནི་དེ་ལྟ་བུ། ངོ་བོ་ནི་དེ་ལྟ་བུ། ཚེ་
ཚད་ནི་དེ་ལྟ་བུ་སྙམ་དུ་བཤད་མ་ཐག་པ་རྣམས་རྣམ་པ་གསལ་བར་བློ་ཡུལ་དུ་བྱས་ཏེ། ད་ལྟ་
བདག་གིས་མིའི་ཡུལ་གྱི་གྲང་བའི་རེག་བྱ་ཕྲ་མོ་དག་ཉིན་ཞག་རེ་རེ་ཙམ་ཡང་མི་བཟོད་ན། གྲང་
དམྱལ་གྱི་སྡུག་བསྔལ་གྱི་ཚོར་བ་དེ་ལྟ་བུ་ཐོག་ཏུ་བབས་ན་ཅི་ཏེ་བཟོད། དེ་ལྟ་བུའི་སྡུག་བསྔལ་
དེ་བདག་ལ་མི་འབྱུང་བའི་གདེང་ནི་མེད། འབྱུང་བའི་རྒྱུ་ཁོང་ཁྲོ་ནི་ཉིན་ཞག་རེ་རེའི་ནང་དུ་ཡང་
གྲངས་མེད་པ་ཞིག་སྐྱེས་ནས་ཡོད། སྡུག་བསྔལ་དེ་ཐོག་ཏུ་བབས་ན་བསྲན་བཟོད་པའི་གནས་
ནི་མི་འདུག་ན་བདག་གིས་བགྱི་བ་ཇི་ལྟར་བགྱིད། དེ་བས་ན་བདག་གིས་སྡུག་བསྔལ་གྱི་གཉེན་
པོ་དམ་པའི་ཆོས་རྣལ་མ་ཞིག་ཅི་ནས་ཀྱང་ཉམས་སུ་བླང་བར་བགྱིའོ་ཞེས་སྙིང་ཐག་པ་ནས་བསམ།
བྱ་རྒྱུའི་ཆོས་ཀྱང་གཟུ་ལུམ་ཙམ་མ་ཡིན་པར་རྒྱལ་བའི་བསྟན་པ་དང་མཐུན་པ་བརྒྱུད་པ་བར་མ་



དཔལ་ས་སྐྱའི་རིག་མཛོད། །
ཆད་པ་ལས་འོངས་པ་ཞིག་ཉམས་སུ་བླང་བར་བྱ། དེའི་ནང་ནས་ཀྱང་ད་རེས་བདག་གིས་གསུང་
ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་ངག་འདི་ཉམས་སུ་བླང་ལ་ཉམས་སུ་མྱོང་
ངེས་པ་ཞིག་བྱ། དེ་ལྟར་དུ་འགྱུར་བར་བླ་མ་དང་དཀོན་མཆོག་མཁྱེན་ཞེས་བསམས་ལ། སྤྲོ་ན།
བླ་མ་མཆོག་དང་ཞེས་སོགས་ཚིགས་བཅད་གསུམ་གྱིས་གསོལ་བ་གདབ། གནས་སྐབས་ཐམས་
ཅད་དུ་ཡང་། རིན་ཆེན་ཕྲེང་བ་ལས། །
ཆང་མི་འཐུང་དང་འཚོ་བ་བཟང་། །
རྣམ་པར་མི་འཚེ་གུས་སྦྱིན་དང་། །
མཆོག་ལ་གུས་ཤིང་དམན་ལ་བྱམས། །
མདོར་ན་དེ་ནི་ཆོས་ཡིན་ནོ། །
ཞེས་པ་ལྟར་ཆོས་དང་མཐུན་པའི་སྤྱོད་པས་གནས་པར་བྱའོ་སྙམ་དུ་བསམ་མོ། །དེས་ནི་
ད་ལྟར་དམ་པའི་ཆོས་བསྒྲུབ་པར་འདོད་པའི་བློ་ཙམ་སྐྱེས་པ་ལ་ཕན་ཡོན་དཔག་ཏུ་མེད་པ་ཡོད་
པས ༑ དེ་ལས་བྱུང་བའི་དགེ་བའི་རྩ་བ་གཞན་གྱི་དོན་དུ་བསྔོ་བ་སོགས་སྔར་བཞིན་བྱས་ལ།
སྤྱོད་ལམ་ཐམས་ཅད་དུ་ཡང་དྲན་ཤེས་དང་ལྡན་པའི་སྒོ་ནས་འཁོར་བ་ལ་ཡིད་འབྱུང་དྲག་པོ་
རྒྱུན་ཆགས་སུ་བརྟེན་པ་དང་། ཆོས་དང་མཐུན་པའི་སྤྱོད་པས་གནས་པར་བྱའོ། །
༢ ཚ་དམྱལ་གྱི་སྡུག་བསྔལ་བསམ་པ།
གཉིས་པ་ཚ་དམྱལ་གྱི་སྡུག་བསྔལ་བསམ་པ་ལ།
ཡང་སོས་ཐིག་ནག་བསྡུས་འཇོམས་དང་། །
ངུ་འབོད་ངུ་འབོད་ཆེན་པོ་དང་། །
ཚ་བ་རབ་ཚ་མནར་མེད་བརྒྱད། །



མ་དག་པའི་སྣང་བ་བཤད་པའི་སྐབས།
འ9
2
ཅེས་པ་ལྟར་ལས། དང་པོ་ཡང་སོས་ནི། གང་དུ་སྐྱེས་པའི་གནས་ལྕགས་བསྲེགས་ཀྱི་ས་
གཞི་མེ་རབ་ཏུ་འབར་བས་ཁྱབ་པའི་གནས་སུ་རང་གིས་སྔར་བྱས་པའི་ལས་ཀྱི་འབྲས་བུ་ཐོག་ཏུ་
བབ་པའི་སེམས་ཅན་དམྱལ་བ་པ་དེ་ལུས་བོངས་ཚོད་ཆེ་བ། ཚ་སྲན་དང་འཇིགས་སྲན་ཆུང་བ་
ཞིག་ཏུ་རྫུས་སྐྱེས་ཀྱིས་སྐྱེ་ཞིང་། དེར་སྐྱེས་ཙམ་ཉིད་ནས་ཡིད་མི་དགའ་བའི་དབང་གིས་ཀྱེ་མ་
བདག་འདི་ལྟ་བུའི་གནས་སུ་སྐྱེས་པར་གྱུར། གནས་འདིར་བདག་ལ་གཞན་དག་ཅིག་གིས་ཉེར་
འཚེ་ཞིག་མ་བྱུང་ན་ལེགས་ཏེ་སྙམ་པའི་བློ་ཞིག་སྐྱེ་བར་འགྱུར་ཞིང་། དེར་དེས་རྐྱེན་བྱས་པ་བཞིན་
དུ་ཕྱོགས་མཚམས་གཞན་དག་ནས་གཤིན་རྗེའི་སྐྱེས་བུ་སྟོབས་དང་ལྡན་པ་མཚོན་ཆ་སྣ་ཚོགས་
ཐོགས་པ་འཇིགས་འཇིགས་ལྟར་འདུག་པ་དག་འོངས་ཏེ། དམྱལ་བ་པ་དེ་ལ་རྔོན་པས་རི་དྭགས་
ལ་ཇི་ལྟར་བྱེད་པ་དེ་ལྟར་བྱེད་ཅིང་མཐར་ཤན་པ་དག་གིས་སྲོག་ཆགས་ལ་ཇི་ལྟར་བྱ་བ་བཞིན་
དུ་མཚོན་ཆ་རྣམས་ཀྱིས་ཅིག་ཅར་བརྡེག་པ་དང་། གཅོད་པ་དང་འབིགས་པ་ལ་སོགས་པ་དུ་མ་
བྱས་པ་ལ་བརྟེན་ནས་སྡུག་བསྔལ་བཞིན་དུ་མཐར་ཅུང་ཟད་ཅིག་ཤི་བའམ་བརྒྱལ་བ་ལྟ་བུར་གྱུར་
ཀྱང་༑ སླར་ཡང་ལས་ཀྱི་དབང་གིས་ནམ་མཁའ་ནས་ཡང་སོས་པར་གྱུར་ཅིག་ཅེས་པའི་སྒྲ་དང་
བཅས་པའི་རླུང་ཞིག་ལུས་ལ་ཕོག་པས་རྐྱེན་བྱས་ནས་ལུས་སྔོན་བཞིན་དུ་གྲུབ་པར་གྱུར་པ་ལ་
གཤིན་རྗེ་རྣམས་ཀྱིས་སྔར་བཞིན་དུ་འཚེ་བར་འགྱུར་བ་དེ་ལྟ་བུའི་སྡུག་བསྔལ་གྱི་ཚོར་བ་རྒྱུན་
མི་འཆད་པ་ཉམས་སུ་མྱོང་བ་སྟེ། སྤྱོད་འཇུག་ལས། །
གཤིན་རྗེའི་སྐྱེས་བུས་པགས་པ་མ་ལུས་བཤུས་པས་ཤིན་ཏུ་ཉམ་ཐག་ཅིང་། །
རབ་ཏུ་ཚ་བའི་མེ་ཡིས་བཞུས་པའི་ཟངས་ཞུན་ལུས་ལ་བླུགས་གྱུར་ལ། །
འབར་བའི་རལ་གྲི་མདུང་ཐུང་གིས་བསྣུན་ཤ་ཡི་དུམ་བུ་བརྒྱར་ལྷགས་ཤིང༌། །
ཤིན་ཏུ་འབར་བའི་ལྕགས་ཀྱི་ས་གཞིར་ལྷུང་བ་མི་དགེ་མང་པོས་འགྱུར། །
ཞེས་སོ། །
127)
ད་



དཔལ་ས་སྐྱའི་རིག་མཛོད།
ཐིག་ནག་པ་ནི། གཞན་ཐམས་ཅད་སྔ་མ་བཞིན་ལས། དེར་སྐྱེས་པའི་དམྱལ་བ་པ་དེའི་ལུས་
ལ་གཤིན་རྗེའི་སྐྱེས་བུ་རྣམས་ཀྱིས་ཤིང་མཁན་དག་གིས་ཤིང་ལ་ཇི་ལྟར་བྱ་བ་བཞིན་དུ་ཐིག་ནག་
པོ་དུ་མ་བཏབ་སྟེ། དེ་རྣམས་ཀྱི་སྟེང་ནས་གཤིན་རྗེ་རྣམས་ཀྱིས་སོག་ལེ་རྣོན་པོ་མེ་འབར་བ་དག་
གིས་འདྲ་བར་བྱེད་ཅིང་། ཡང་དེ་བཞིན་དུ་བྱེད་པ་དང་སྟ་རེ་རྣོན་པོ་དག་གིས་གཤོག་པར་འགྱུར་
བའི་སྡུག་བསྔལ་ཉམས་སུ་མྱོང་བ་སྟེ། བཤེས་སྤྲིང་ལས། །
ཁ་ཅིག་སོག་ལེས་འདྲ་སྟེ་དེ་བཞིན་གཞན། །
སྟ་རེ་མི་བཟད་རྣོན་པོ་རྣམས་ཀྱིས་གཤེག །ཅེས་སོ། །
བསྡུས་འཇོམས་པ་ནི། དམྱལ་བ་པ་དེ་ལྕགས་བསྲེགས་ཀྱི་ས་གཞིའི་སྟེང་དུ་སྐྱེས་པ་ན་ཚ་བའི་
རེག་བྱ་མ་བཟོད་དེ་ཕྱོགས་གཞན་ཞིག་ཏུ་འབྲོས་པར་འདོད་པའི་བསམ་པས་ཕན་ཚུན་དུ་བལྟས་
པ་ན་རི་ཆེན་པོ་གཡག་དང་མ་ཧེ་ལ་སོགས་པའི་གདོང་པ་འདྲ་བ་དག་འོངས་ཏེ་དེའི་ལུས་ཏིལ་
འཚིར་བ་བཞིན་དུ་ཕྱེ་མར་བྱས་ནས་ཁྲག་གི་རྒྱུན་མི་ཟད་པ་འབབ་པར་བྱེད་ཅིང་། སླར་རི་གཉིས་
ཅུང་ཟད་འགྱེས་པར་གྱུར་པ་ན། ལས་ཀྱི་དབང་གིས་ལུས་སྔོན་བཞིན་གྲུབ་པ་ལ་སྔ་མ་བཞིན་སྡུག་
བསྔལ་བར་བྱེད་པ་སྟེ། དེ་ཉིད་ལས། །
ཁ་ཅིག་ཏིལ་བཞིན་འཚིར་ཏེ་དེ་བཞིན་གཞན། །
ཕྱེ་མ་ཞིབ་མོ་བཞིན་དུ་ཕྱེ་མར་བྱེད། །ཅེས་སོ། །
ངུ་འབོད་པ་ནི། སྔ་མ་བཞིན་ལས་ཕྱོགས་ཀུན་ཏུ་བལྟས་པ་ན་ཁང་པ་ཞིག་མཐོང་སྟེ། དེར་
འབྲོས་པར་འདོད་པའི་བསམ་པས་ལྕགས་སྲེག་གི་ས་གཞིའི་སྟེང་ནས་ཚ་བའི་རེག་བྱ་དུ་མ་མྱོང་
བཞིན་དུ་སོང་སྟེ། མཐར་ཁང་པའི་ནང་དུ་སླེབ་པ་ན། དེའི་སྒོ་རང་ཆད་དེ་ཕྱོགས་ཀུན་ནས་མེ་
འབར་བའི་ནང་དུ་བསྲེགས་པ་ལ་བརྟེན་ནས་དུད་མོའི་སྒྲ་སྙིང་གི་དཀྱིལ་ནས་ཕྱུང་བ་ལྟ་བུ་སྒྲོགས་
པ་ལས་ཐབས་གཞན་མེད་པའོ། །



མ་དག་པའི་སྣང་བ་བཤད་པའི་སྐབས།
ངུ་འབོད་ཆེན་པོ་པ་ནི། གཞན་ཐམས་ཅད་སྔ་མ་བཞིན་ལས། ལྕགས་བསྲེགས་ཀྱི་ཁང་པ་
ཉིས་རིམ་དུ་ཚུད་དེ་བསྲེགས་པའི་སྡུག་བསྔལ་ཉིས་འགྱུར་གྱིས་ཆེ་བས་དུད་མོའི་སྒྲ་སྔ་མ་བས་
ཀྱང་ཆེར་སྒྲོགས་པའོ། །
ཚ་བ་པ་ནི། དམྱལ་བ་པ་དེ་གཤིན་རྗེ་རྣམས་ཀྱིས་བཟུང་ནས་ལྕགས་བསྲེགས་ཀྱི་གསལ་
ཤིང་མེ་འབར་བ་འོག་སྒོ་ནས་སྤྱི་བོའི་བར་ཐལ་བྱུང་དུ་བསྣུན་ཏེ་ཕུག་པས་ཁ་སྣ་ནས་མེ་ལྕེ་ལྷབ་
ཀྱིས་འབྱུང་བའོ། །
རབ་ཏུ་ཚ་བ་པ་ནི། ལྕགས་བསྲེགས་ཀྱི་གསལ་ཤིང་རྩེ་མོ་གསུམ་པ་འོག་སྒོ་དང་འཕོང་ཚོས་
གཉིས་ནས་བསྣུན་ཏེ་ཕྲག་གོང་གཉིས་དང་སྤྱི་གཙུག་གི་བར་དུ་ཕུག་ནས་ཁྲག་དང་ཞག་དང་མེ་
ལྕེ་ལ་སོགས་པ་ཁ་སྣ་རྣམས་ནས་འབྱུང་བ་སྟེ། དེ་ཉིད་ལས། །
ཁ་ཅིག་ལྕགས་ཀྱི་གསལ་ཞིང་རབ་འབར་བ། །
ཚེར་མ་ཅན་ལ་ཀུན་དུ་བརྒྱུད་པར་བགྱིད། །ཅེས་སོ། །
མནར་མེད་པ་ནི། ལྕགས་བསྲེགས་ཀྱི་ཐབ་དཔག་ཚད་སྟོང་ཕྲག་ཉི་ཤུ་ཡོད་པའི་ནང་དུ་
དམྱལ་བ་པ་དེའི་ལུས་ཉིད་མེར་འབར་ནས་བཟོད་པར་དཀའ་བའི་སྡུག་བསྔལ་ཚད་མེད་པས་དུས་
རྟག་ཏུ་མནར་བ་སྟེ། དེ་ཉིད་ལས། །
བདེ་བ་ཀུན་གྱི་ནང་ནས་སྲེད་ཟད་པའི། །
བདེ་བ་བདག་པོར་བགྱི་བ་ཅི་ལྟར་བར། །།
སྡུག་བསྔལ་ཀུན་གྱི་ནང་ནས་མནར་མེད་པའི། །
དམྱལ་བའི་སྡུག་བསྔལ་མེ་ཚོགས་རབ་མི་བཟད། །
ཅེས་ཏེ། འདི་ཉིད་སྲིད་པའི་སྡུག་བསྔལ་རྣམས་ཀྱི་ནང་ནས་མཐར་ཐུག་པ་ཡིན་ནོ། །
དེ་རྣམས་ཀྱི་ཚེ་ཚད་ནི། །མཛོད་ལས།



དཔལ་ས་སྐྱའི་རིག་མཛོད། །
མི་རྣམས་ལོ་ནི་ལྔ་བཅུ་ལ། །
འདོད་པ་དག་གི་ལྷ་རྣམས་ལས། །
འོག་མ་དག་གི་ཉིན་ཞག་གཅིག །
དེས་ན་རང་ལོ་ལྔ་བརྒྱའོ། ། །
གོང་མ་གཉིས་ཀ་ཉིས་འགྱུར་རོ། །
ཡང་སོས་ལ་སོགས་དྲུག་རིམ་བཞིན། །
འདོད་ལྷའི་ཚེ་དང་ཉིན་ཞག་མཉམ། །
ཞེས་གསུངས་ཏེ། མི་ལོ་ལྔ་བཅུ་ལ་རྒྱལ་ཆེན་རིས་བཞི་པའི་ཞག་གཅིག །དེ་སུམ་ཅུ་ལ་
ཟླ་བ་གཅིག །དེ་བཅུ་གཉིས་ལ་ལོར་བྱས་པའི་རང་ལོ་ལྔ་བརྒྱ་ནི་རྒྱལ་ཆེན་རིས་བཞི་པའི་ཚེ་
ཚད་ཡིན་ཞིང་། དེ་ཉིད་ཞག་གཅིག་ཏུ་བརྩིས་པའི་རང་ལོ་ལྔ་བརྒྱ་ཡང་སོས་པའི་ཚེ་ཚད་དོ། །
དེ་བཞིན་དུ་མི་ལོ་བརྒྱ་ལ་ཞག་གཅིག་ཏུ་བྱས་པའི་རང་ལོ་སྟོང་སུམ་ཅུ་རྩ་གསུམ་པའི་ཚེ་ཚད། དེ་
ཞག་ཏུ་བྱས་པའི་རང་ལོ་སྟོང་ཐིག་ནག་པའི་ཚེ་ཚད་དོ། །མི་ལོ་ཉིས་བརྒྱ་ལ་ཞག་གཅིག་ཏུ་བྱས་
པའི་རང་ལོ་ཉིས་སྟོང་འཐབ་བྲལ་བའི་ཚེ་ཚད། དེ་ཞག་ཏུ་བྱས་པའི་རང་ལོ་ཉིས་སྟོང་བསྡུས་
འཇོམས་པའི་ཚེ་ཚད་དོ། །མི་ལོ་བཞི་བརྒྱ་ལ་ཞག་གཅིག་ཏུ་བྱས་པའི་རང་ལོ་བཞི་སྟོང་དགའ་
ལྡན་པའི་ཚེ་ཚད། དེ་ཞག་ཏུ་བྱས་པའི་རང་ལོ་བཞི་སྟོང་དུ་འབོད་པའི་ཚེ་ཚད་དོ། །མི་ལོ་བརྒྱད་
བརྒྱ་ལ་ཞག་གཅིག་ཏུ་བྱས་པའི་རང་ལོ་བརྒྱད་སྟོང་འཕྲུལ་དགའ་བའི་ཚེ་ཚད། དེ་ཞག་ཏུ་བྱས་
པའི་རང་ལོ་བརྒྱད་སྟོང་ངུ་འབོད་ཆེན་པོ་པའི་ཚེ་ཚད་དོ། །མི་ལོ་སྟོང་དྲུག་བརྒྱ་ལ་ཞག་གཅིག་ཏུ་
བྱས་པའི་རང་ལོ་ཁྲི་དྲུག་སྟོང་གཞན་འཕྲུལ་དབང་བྱེད་པའི་ཚེ་ཚད། དེ་ཞག་ཏུ་བྱས་པའི་རང་ལོ་
ཁྲི་དྲུག་སྟོང་ཚ་བ་པའི་ཚེ་ཚད་དོ། །རབ་ཏུ་ཚ་བ་པས་བར་བསྐལ་ཕྱེད་དང་། མནར་མེད་པས་བར་
བསྐལ་གཅིག་ཐུབ་བོ། །དེ་རྣམས་ཀྱི་སྡོམ་ནི། ་
30



མ་དག་པའི་སྣང་བ་བཤད་པའི་སྐབས། །
ལྔ་བརྒྱ་སྟོང་དང་ཉིས་སྟོང་དང་། །
བཞི་སྟོང་བརྒྱད་སྟོང་ཁྲི་དྲུག་སྟོང་། །
བར་བསྐལ་ཕྱེད་དང་བར་བསྐལ་གཅིག །
ཚ་དམྱལ་བརྒྱད་ལ་རིམ་བཞིན་སྦྱར། ། ཞེས་སོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། སྦྱོར་བ་སྔར་ལྟར་བྱས་ལ། ཀྱེ་མ་སྲིད་པའི་འཁོར་བ་འདི་
ནི་འབར་བ་རབ་ཏུ་འབར་བ། ཤིན་ཏུ་རབ་ཏུ་འབར་བ་སྟེ་དེ་རྣམས་ཀྱི་ནང་ནས་ཀྱང་ཚ་བའི་
དམྱལ་བ་པ་རྣམས་ཀྱི་གནས་ནི་དེ་ལྟ་བུ། ངོ་བོ་ནི་དེ་ལྟ་བུ། ཚེ་ཚད་ནི་དེ་ལྟ་བུ་སྟེ། ད་ལྟ་
བདག་གི་ལུས་ལ་མཚོན་ཕྲ་མོ་ཙམ་མམ། མེ་ལྕེ་ཕྲ་མོ་ཙམ་ཞིག་རེག་པའི་སྡུག་བསྔལ་གྱི་ཚོར་བ་
ཡང་མི་བཟོད་ན། ཚ་དམྱལ་གྱི་སྡུག་བསྔལ་དེ་ལྟ་བུ་ཐོག་ཏུ་བབས་ན་ཅི་ཏེ་བཟོད་ཅེས་སོགས་གོང་
བཞིན་བསམས་ལ་ཆོས་བསྒྲུབ་འདོད་ཀྱི་བློ་བསྐྱེད་པ་སོགས་བྱའོ། །
༣ ཉེ་འཁོར་བའི་སྡུག་བསྔལ་བསམ་པ།
གསུམ་པ་ཉེ་འཁོར་ཉི་ཚེའི་སྡུག་བསྔལ་བསམ་པ་ལ་གཉིས་ལས། དང་པོ་ནི། མེ་མུར་རོ་
མྱགས་སྤུ་གྲིའི་ལམ། །རལ་གྲི་ཤལ་མ་ལི་དང་ཆུ། །ཞེས་ཏེ། དེ་ཡང་མཛོད་ལས།
བརྒྱད་པོ་ཀུན་ལ་ལྷག་བཅུ་དྲུག །
དེ་དག་གི་ནི་ངོས་བཞི་ན། །
མེ་མ་མུར་དང་རོ་མྱགས་འདམ། །
སྤུ་གྲིའི་ལམ་སོགས་ཆུ་བོ་ཡིན། །



དཔལ་ས་སྐྱའི་རིག་མཛོད། །
ཞེས་དངོས་སུ་སྨོས་པ་བཞི་དང་། སོགས་ཁོང་ནས་རལ་གྲིའི་ནགས་དང་ཤལ་མ་ལི་གཉིས་
བསྟན་པས་དྲུག་པོ་འདིས་ཚ་དམྱལ་བརྒྱད་པོ་ཀུན་གྱི་མཐའ་བསྐོར་ནས་ཡོད་པར་བཤད་དེ། དེ་
ཡང་ཚ་དམྱལ་བརྒྱད་ཀྱི་དངོས་གཞིའི་སྡུག་བསྔལ་མྱོང་འགྱུར་གྱི་ལས་དེ་ཟད་པར་གྱུར་ཀྱང་ད་
དུང་བཞི་པོ་དེ་དག་ཕྱོགས་བཞི་ཆར་དུ་ལན་རེ་ཉམས་སུ་མྱོང་དགོས་ཏེ། ཚུལ་ནི་དམྱལ་བ་པ་དེ་
དངོས་གཞིའི་སྡུག་བསྔལ་དེ་ལས་ཐར་བ་ན་ད་ནི་བདག་བདེ་བའི་གནས་གཞན་ཞིག་ཏུ་བྲོས་ཏེ་
འདོང་བར་བྱའོ་སྙམ་དུ་སེམས་ཤིང་རིངས་པ་རིངས་པར་ཕྱོགས་ཤར་ལྟ་བུ་ཞིག་ནས་སོང་བ་ན།
ཐོག་མར་མེ་མ་མུར་གྱིས་གང་བའི་འོབས་འཇིགས་སུ་རུང་བ་ཡོད་པ་ལ། འདི་ན་ཐང་བདེ་བ་
ཞིག་གོ་སྙམ་དུ་སེམས་ཤིང་ཚམ་ཚོམ་མེད་པར་བརྒལ་བས་ལུས་སྤྱི་གཙུག་གི་བར་དུ་བྱིང་ནས་
ཤ་ལྤགས་ཐམས་ཅད་ཚིག་སྟེ་རུས་པ་ལ་ཐུག་པར་གྱུར་པའི་སྡུག་བསྔལ་སྐྱེད་པར་བྱེད་དོ། །དེ་
ལས་ཐར་བ་ན་ཆུ་རྙོག་མ་ཅན་ལྟ་བུ་ཞིག་མཐོང་སྟེ། སྔོན་ཆད་ཤིན་ཏུ་ཚ་བས་ཉེན་པས་དེ་བསིལ་
བར་རེ་བ་དང་བཅས་པས་དེར་ཞུགས་པ་ན། ལུས་ཐམས་ཅད་ནུབ་སྟེ་དྲི་ང་ཞིང་བཙོག་པའི་རོ་
མྱགས་ཀྱི་འདམ་དུ་གྱུར་ནས་དེར་གནས་པའི་སྲིན་བུ་ལུས་སེར་ཞིང་མགོ་གནག་པ་དག་གིས་
ལུས་ཕན་ཚུན་དུ་འབིགས་ཤིང་རྐང་གི་བར་དུ་ཟ་བའི་སྒོ་ནས་སྡུག་བསྔལ་བར་བྱེད་དོ། །དེ་ལས་
ཐོན་པ་ན་ནེའུ་གསིང་ལྟ་བུ་ཞིག་མཐོང་སྟེ། དེར་སོང་བས་སྤུ་གྲིས་གཏམས་པའི་ལམ་པོ་ཆེར་
གྱུར་ཏེ་རྐང་པ་གང་དང་གང་བཞག་པ་དེ་དང་དེ་བཅད་པ་ལ་བརྟེན་ནས་ཚ་བའི་རེག་བྱ་མ་བཟོད་
པས་རྟབ་ཤོར་ཏེ་འགྱེལ་བ་ལས་ལུས་ཐམས་ཅད་གཅོད་པའི་སྡུག་བསྔལ་མྱོང་བའོ། །དེ་ལས་ཐར་
བ་ན་ནགས་ཚལ་སྟུག་པོ་ཞིག་མཐོང་སྟེ་དེར་རེ་ཞིག་འདུག་པར་བྱའོ་སྙམ་དུ་སེམས་ཤིང་སོང་བ་
ལས་སླེབ་པ་ན་རླུང་ཆེན་པོ་དག་ལངས་པས་རྐྱེན་བྱས་ནས་ནགས་ཚལ་དྲག་ཏུ་གཡོས་ཏེ་ལོ་མ་
རྣམས་ཆད་ཅིང་འོངས་པ་རལ་གྲིའི་ཆར་དུ་གྱུར་ནས་ལུས་དུམ་བུར་གཏུབས་པའི་སྡུག་བསྔལ་
མྱོང་བའོ། །དེ་ལས་ཐར་བ་ན་རི་ཆེན་པོ་ཞིག་མཐོང་སྟེ་དེའི་རྩར་སླེབ་པའི་ཚེ་དམྱལ་བའི་ཁྱི་



མ་དག་པའི་སྣང་བ་བཤད་པའི་སྐབས།
སྲེ་བོ་འཇིགས་སུ་རུང་བ་དག་གིས་ཉེན་ཏེ། མི་བཟོད་པའི་ཆོ་ངེ་དྲག་པོས་བོས་ཀྱང་སྐྱོབ་པར་
བྱེད་པ་སུ་ཡང་མེད་པར་མཐར་ཁྱི་རྣམས་ཀྱིས་དམྱལ་བ་པ་དེའི་ལུས་ཐམས་ཅད་བཅད་ཅིང་དྲལ་
ནས་ལྷག་མ་ཙམ་དུ་གྱུར་པའི་སྡུག་བསྔལ་མྱོང་ཞིང་དེའི་ཚེ་རིའི་རྩེ་མོ་ན་སྔར་རང་གི་ཆགས་ཡུལ་
དུ་གྱུར་པའི་སྐྱེས་ཕོ་མོ་གང་རུང་གིས་འབོད་པའི་སྒྲ་ཞིག་ཐོས་ཏེ་རི་དེ་ལ་འཛེགས་པ་ན་རིའི་ངོས་
ཐམས་ཅད་ཤལ་མ་ལིའི་སྡོང་པོ་ཞེས་བྱ་བ་ལྕགས་ཀྱི་ཚེར་མ་ཐུར་དུ་གཟིངས་པ་དག་གིས་ལུས་
ཀྱི་ཤ་ཐམས་ཅད་ཟད་པར་བྱས་ཏེ་སྡུག་བསྔལ་བཞིན་དུ་རི་རྩེར་སླེབ་པ་ན་ཆགས་ཡུལ་དུ་གྱུར་
པ་དེ་ནི་མི་སྣང་ལ། སླར་དམྱལ་བའི་བྱ་འཇིགས་སུ་རུང་བ་དག་གིས་དེའི་མིག་འབྱིན་པ་དང་།
ཀླད་པ་འཐུང་བ་དང་། ལྟོ་བ་འདྲལ་བ་ལ་སོགས་པ་ཉེར་འཚེ་དུ་མ་བྱེད་ཅིང་སླར་ཡང་ཆགས་
ཡུལ་དེས་རིའི་རྩ་བ་ནས་འབོད་པ་སྙམ་བྱེད་པ་ཐོས་ནས་ཕྱིར་ལོག་པ་ན། ཚེར་མ་རྩེ་མོ་གྱེན་
དུ་བསྟན་པ་དག་གིས་ལུས་བཅད་ཅིང་དྲལ་བ་ལ་སོགས་པ་སྔ་མ་བཞིན་དུ་འབྱུང་བའོ། །དེ་སྐད་
དུ་བཤེས་སྤྲིང་ལས། །
ཁ་ཅིག་ལྕགས་ཀྱི་མཆེ་བ་ལྡན་པའི་ཁྱི། །
གཏུམ་པོས་དབད་ཅིང་ལག་པ་གནམ་དུ་སྒྲེང་། །
དབང་མེད་གཞན་དག་ལྕགས་མཆུ་རྣོན་པོ་དང་། །
སེན་མོ་མི་བཟད་ལྡན་པའི་ཁྲ་རྣམས་འཐོག །ཅེས་སོ། །
དེ་ནས་ཡང་ལུས་སྔར་བཞིན་གྲུབ་པ་དེ་གཞན་ཞིག་ཏུ་འབྲོས་པར་འདོད་པས་སོང་བ་ན་
ཐལ་ཚན་གྱི་ཆུ་བོ་རབ་མེད་པ་མཐོང་སྟེ། དེར་ཚམ་ཚོམ་མེད་པར་བརྒལ་བས་ཤིན་ཏུ་ཚ་བའི་
རེག་བྱས་ཉེན་ཞིང་ཕ་རོལ་གྱི་འགྲམ་ལོགས་ནས་དམྱལ་སྲུང་བ་དག་གིས་མཚོན་ཆ་སྣ་ཚོགས་
ཐོགས་ཏེ་བསྲུངས་པས་འགྲོ་བར་མ་ནུས་ནས་སླར་ལོག་པ་ན་སྔར་གྱི་དངོས་གཞིའི་ནས་དེར་
ཕྱོགས་བསླད་པ་བཞིན་དུ་སླེབ་པར་གྱུར་ཏོ། །དེར་སྔར་ཤིན་ཏུ་ཉམ་ཉེས་པའི་སྡུག་བསྔལ་མྱོང་
00



དཔལ་ས་སྐྱའི་རིག་མཛོད། །
བ་དེ་དྲན་ཏེ། རིངས་པ་རིངས་པར་ལྷོའི་ཕྱོགས་དེར་བྲོས་པ་ན། ཡང་སྔ་མ་བཞིན་དུ་མེ་མ་མུར་
གྱི་འོབས་ལ་སོགས་པའི་འཁོར་གྱི་སྡུག་བསྔལ་རྣམས་ཀྱིས་ཉམ་ཐག་པར་བྱས་ནས་སླར་དབུས་
སུ་ཕྱིན་པར་གྱུར་ཏོ། །དེ་བཞིན་དུ་ནུབ་དང་བྱང་གི་ཕྱོགས་སུའང་འཁོར་གྱི་སྡུག་བསྔལ་དེ་རྣམས་
ཚང་བར་ཉམས་སུ་མྱོང་དགོས་སོ། །དེ་ལྟར་ན་སྤུ་གྲིའི་ལམ་སོགས་གསུམ་མཚོན་ཆར་རིགས་
གཅིག་པའི་ཕྱིར་སྡེ་ཚན་གཅིག་ཏུ་བྱས་པས་བཞི་བཞི་བཅུ་དྲུག་ཏུ་འགྱུར་རོ་ཞེས་གསུངས་སོ། །
དྲན་པ་ཉེར་གཞག་ལས་ནི། ཚ་དམྱལ་བརྒྱད་པོ་རེ་རེ་ལའང་འཁོར་རིགས་མི་འདྲ་བ་བཅུ་དྲུག་
བཅུ་དྲུག་ཡོད་པར་བཤད་དོ། །
༤ ཉེ་ཚེ་བའི་སྡུག་བ་སྔལ་བསམ་པ།
གཉིས་པ་ཉེ་ཚེ་བའི་སྡུག་བསྔལ་བསམ་པ་ནི།
ཟངས་མོ་ཆེར་འཚོད་ཐོ་ལུམ་ཟ། །
ཁྲོ་ཆུ་འཐུང་དང་ལྕེར་རྨོས་རྨོད། །
ལྟེབ་མར་འགྲིལ་དང་འཁྱུད་མོས་བསྡམས། །
ལྕགས་བསྲེགས་བྱེ་མར་རྗོད་སོགས་སོ། །
ཞེས་ཏེ། དམྱལ་བའི་ཟངས་མོ་ཆེར་འགྱུར་བྱེད་ཀྱི་ཁྲོ་ཆུ་ཁོལ་མའི་ནང་དུ་འཚོད་པ་དང་ཐོ་
ལུམ་མེ་འབར་བཞིན་པ་དམྱལ་སྲུང་རྣམས་ཀྱིས་དབང་མེད་དུ་ཁ་ནས་བསྟོད་དེ་ཟ་དགོས་པ་དང་།
དེ་བཞིན་དུ་ཁྲོ་ཆུ་ཁོལ་མ་འཐུང་དགོས་པ་དང་། ལྕེ་དཔག་ཚད་ཙམ་དུ་བརྒྱངས་པ་ལ་ལྕགས་
བསྲེགས་ཀྱི་ཐོང་པས་རྨོད་པ་དང་། ལྕགས་བསྲེགས་ཀྱི་ལྟེབ་མའི་ནང་དུ་འགྲིལ་བ་དང་། ལྕགས་
བསྲེགས་ཀྱི་འཁྱུད་མོས་ལུས་ཐམས་ཅད་བསྡམས་པ་དང༌། ལྕགས་བསྲེགས་ཀྱི་བྱེ་མ་དང་ལྷན་
31



མ་དག་པའི་སྣང་བ་བཤད་པའི་སྐབས། །
ཅིག་རྗོད་པ་དང་། གཞན་ཡང་ཀ་བ་ལྟ་བུའི་དམྱལ་བ་པ་དང་། དེ་བཞིན་དུ་གྲལ་གདན་ལྟ་བུ་དང་།
ཕྱགས་མ་ལྟ་བུ་དང་། ཉིན་བདེ་ལ་མཚན་སྡུག་བསྔལ་བ་དང་། མཚན་བདེ་ལ་ཉིན་སྡུག་བསྔལ་
བ་སོགས་བརྗོད་ཀྱིས་མི་ལང་བ་ཡོད་དོ། །འདི་དག་གི་སྐབས་སུ་གྲོ་བཞིན་སྐྱེས་ཀྱིས་རྒྱ་མཚོའི་
འགྲམ་དུ་བྱོན་པའི་གཏམ་བརྒྱུད་རྣམས་ཀྱང་སྦྱར་ལ་རྒྱས་བསྡུས་སྐབས་སུ་གང་བབ་བསྙད་དོ། །
དེ་ལྟར་ན་དམྱལ་བའི་སྡུག་བསྔལ་ཇི་ཙམ་ཆུང་ཡང་མི་ཡུལ་གྱི་སྡུག་བསྔལ་ཤིན་ཏུ་ཆེ་བ་དག་གིས་
དེའི་དཔེ་བྱ་བར་ཡང་མི་བཟོད་དེ། བཤེས་སྤྲིང་ལས།
འདི་ན་ཉིན་གཅིག་མདུང་ཐུང་སུམ་བརྒྱ་ཡིས། །
རབ་ཏུ་དྲག་བཏབ་སྡུག་བསྔལ་གང་ལགས་པ། །
དེས་ནི་དམྱལ་བའི་སྡུག་བསྔལ་ཆུང་ངུ་ཡི། །
འོལ་ཡང་མི་བགྱིད་ཆར་ཡང་མི་ཕོད་དོ། །
ཞེས་སོ། །སྡུག་བསྔལ་དེ་དག་རྒྱུ་གང་ལས་བྱུང་ཞེ་ན། ཉོན་མོངས་པ་ཞེ་སྡང་ལ་བརྟེན་
ནས་འབྱུང་བའི་ཕྱིར། བདག་ལེགས་སུ་འདོད་པ་དག་གིས་ཁོང་ཁྲོ་སྤང་བ་ལ་བསླབ་པར་བྱ་སྟེ།
སྤྱོད་འཇུག་ལས།
ད་ལྟའི་སྡུག་བསྔལ་འདི་ཙམ་ཡང་། །
བདག་གིས་བཟོད་པར་མི་ནུས་ན། །
དེས་ན་དམྱལ་བའི་སྡུག་བསྔལ་རྒྱུ། །
ཁྲོ་བ་ཅི་སྟེ་ཟློག་མི་བྱེད། །ཅེས་སོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཀྱེ་མ་དམྱལ་བའི་སྡུག་བསྔལ་གྱི་ཚོར་བ་འདི་དག་ནི་ཤིན་ཏུ
35)



དཔལ་ས་སྐྱའི་རིག་མཛོད།
མི་བཟད་པ་སྟེ། ཚ་གྲང་གི་དམྱལ་བའི་སྡུག་བསྔལ་ཆེན་པོ་དག་ལྟ་ཅི། ཉེ་འཁོར་བ་དང་ཉི་ཚེ་
བ་དག་གི་གནས་ནི་དེ་ལྟ་བུ་སྡུག་བསྔལ་ནི་དེ་ལྟ་བུ་ཡུན་ཚད་ནི་དེ་ལྟ་བུ་སྟེ། ད་ལྟ་བདག་གི་
ལུས་ལ་ཚེར་མ་ཟུག་པ་ཙམ་ཡང་མི་བཟོད་ན། ཉེ་འཁོར་བ་དང་ཉི་ཚེ་བའི་སྡུག་བསྔལ་དེ་ལྟ་བུ་
ཐོག་ཏུ་བབས་ན་ཅི་ཏེ་བཟོད་ཅེས་སོགས་གོང་བཞིན་བསམས་ལ་ཆོས་བསྒྲུབ་འདོད་ཀྱི་བློ་བསྐྱེད་
པ་སོགས་བྱའོ། །
༥ ཡི་དྭགས་ཀྱི་སྡུག་བསྔལ་བསམ་པ།
གཉིས་པ་ཡི་དྭགས་ཀྱི་སྡུག་བསྔལ་བསམ་པ་ནི། བཤེས་སྤྲིང་ལས།
ཡི་དྭགས་ན་ཡང་འདོད་པས་ཕོངས་པ་ཡིས། །
བསྐྱེད་པའི་སྡུག་བསྔལ་རྒྱུན་ཆགས་མི་འཆོས་པ། །
བཀྲེས་སྐོམ་གྲང་དྲོ་ངལ་དང་འཇིགས་པ་ཡིས། །
བསྐྱེད་པ་ཤིན་ཏུ་མི་བཟད་བསྟེན་འཚལ་ལོ། ། །
ཞེས་གསུངས་ཏེ། སྤྱིར་ཡི་དྭགས་ལ་རིགས་སུམ་ཅུ་རྩ་དྲུག་ཙམ་ཡོད་པར་དྲན་པ་ཉེར་གཞག་
ལས་བཤད་ཀྱང་། རིགས་སུ་བསྡུ་ན་གསུམ་སྟེ། ཕྱིའི་སྒྲིབ་པ་ཅན། ནང་གི་སྒྲིབ་པ་ཅན། སྒྲིབ་
པ་ཅན་གྱི་སྒྲིབ་པ་ཅན་ནོ། །
དང་པོ་ནི་གང་དུ་སྐྱེ་བའི་གནས་བྱེ་མའམ་གསེག་མའི་ཐང་ལྟ་བུ་ཁ་དོག་སྐྱ་ཞིང་ཆུ་ལ་སོགས་
པ་གཏན་མེད་པའི་སར་ལས་རིགས་མཐུན་དུ་བསགས་པ་དུ་མ་ལྷན་ཅིག་སྐྱེའོ། །དེར་སྐྱེས་པའི་
ལུས་རྟེན་ནི། བཤེས་སྤྲིང་ལས།
ཁ་ཅིག་ཁ་ནི་ཁབ་ཀྱི་མིག་ཙམ་ལ། །
ལྟོ་བ་རི་ཡི་གཏོས་ཙམ་བཀྲེས་པས་ཉེན། །



མ་དག་པའི་སྣང་བ་བཤད་པའི་སྐབས།
མི་གཙང་གྱི་ན་བོར་བ་ཅུང་ཟད་ཀྱང་། །
འཚལ་བའི་མཐུ་དང་ལྡན་པ་མ་ལགས་སོ། ། ། །
ཁ་ཅིག་ལྤགས་རུས་ལུས་ཤིང་གཅེར་བུ་སྟེ། །
ཏཱ་ལའི་ཡང་ཏོག་བསྐམས་པ་ལྟ་བུ་ལགས། །
ཞེས་གསུངས་པ་ལྟར། ཁ་ཁབ་མིག་ཙམ། མགྲིན་པ་རྟ་རྔ་ཙམ། ཡན་ལག་འཇག་མ་ཙམ།
ལྟོ་བ་རི་ཙམ་པ། སྐྱ་ཡེགས་ཤིང་ཤ་ལྤགས་ཐམས་ཅད་སྐམ་སྟེ་རུས་མིག་ཏུ་ཐིམ་པས་ཏཱ་ལའི་ཡང་
ཏོག་ལྟ་བུར་གྱུར་ཀྱང་བཀྲེས་སྐོམ་གྱི་དབང་གིས་དལ་བར་འདུག་པའི་སྐབས་མེད་པར་ལུས་ཤིང་
རྟ་གོག་པོ་དྲངས་པ་བཞིན་ཁོག་སྒྲ་དང་ཚེག་སྒྲ་དུ་མ་འབྱིན་བཞིན་དུ་སོང་སོང་བ་ལས་ཚིགས་མིག་
རྣམས་ཕན་ཚུན་འཐབས་ཏེ་མེ་འབར་བ་ལྟ་བུའི་ཟུག་རྔུ་དྲག་པོ་འབྱུང་བ་ལ་སོགས་པ་ངལ་དུབ་
ཀྱི་སྡུག་བསྔལ་དུ་མ་དང་བཅས་པས་ཟས་སྐོམ་ཅི་ཙམ་བཙལ་ཡང་རྙེད་པར་མི་འགྱུར་ཞིང་བརྒྱ་
ལམ་ན་ཅུང་ཟད་ཙམ་ཞིག་རྙེད་པར་གྱུར་ནའང་། རང་ལས་དབང་ཆེ་ཞིང་དཔུང་ཆེ་བ་གཞན་
དག་གིས་གོ་མཚོན་ཐོགས་ནས་སྲུང་ཞིང་བརྡེག་པ་དང་གཅོག་པ་ལ་སོགས་པ་སྣ་ཚོགས་བྱས་
ཏེ་ལོངས་སྤྱོད་དུ་མེད་པར་ལུས་སེམས་ཁོང་དུ་ཆུད་པའི་སྡུག་བསྔལ་མྱོང་བའོ། །
ནང་གི་སྒྲིབ་པ་ཅན་ནི། སློབ་སྤྲིང་ལས། དབང་
ཁབ་མིག་ཙམ་གྱི་ཁ་ལ་དཔག་ཚད་མང་མཆིས་པའི། ། ད་
ལྟོ་ཆེ་ཉམ་ཐག་རྒྱ་མཚོ་ཆེན་པོའི་ཆུ་འཐུངས་ཀྱང་། །
མགུལ་ཕུག་ཡངས་པ་ཉིད་དུ་ཕྱིན་པར་མི་འགྱུར་ཞིང་། །
དབུགས་ཀྱི་དུགས་ཀྱིས་ཆུ་ཡི་ཐིགས་པའང་སྐམ་པར་འགྱུར། །
ཞེས་ཏེ། སྔ་མའི་སྡུག་བསྔལ་དེ་དག་གི་སྟེང་དུ་འབད་རྩོལ་ཆེན་པོས་བཙལ་བ་ལ་བརྟེན་ནས་
ངར་སྣབས་ལྟ་བུ་ངན་ངོན་ཞིག་རྙེད་པར་གྱུར་ཀྱང་ཐོག་མ་མེད་པ་ནས་སེར་སྣ་དང་འཇུར་འགེགས་
ན
D༡
)



དཔལ་ས་སྐྱའི་རིག་མཛོད།
གོམས་པའི་དབང་གིས་དྲང་པོར་ཟ་བར་མི་ནུས། ཟ་བར་བརྩམས་པ་ན་ཁར་མི་ཆུད། ཆུད་ཀྱང་
མགྲིན་པ་ནས་མི་ཐར། ཐར་ཡང་ལྟོ་བར་སླེབ་པ་ན་ཕན་ཐོགས་རྒྱུ་མེད་པར་སླར་ཡང་བཀྲེས་
སྐོམ་གྱི་གདུང་བ་ཆེར་སློང་བ་ལ་སོགས་པ་ཟས་སྐོམ་གྱིས་ཕན་མི་ཐོགས་པའི་སྡུག་བསྔལ་མྱོང་
བའོ༑ ༑ །
སྒྲིབ་པ་ཅན་གྱི་སྒྲིབ་པ་ཅན་ནི། བཤེས་སྤྲིང་ལས། །
ཁ་ཅིག་མཚན་བཞིན་ཁ་ནས་འབར་བ་སྟེ། ། །
ཟས་སུ་འབར་བའི་ཁར་འབབ་བྱེ་མ་འཚལ། །
ཕན་ཚུན་གདོང་དུ་འཚོག་ཅིང་མགྲིན་པ་ནས། །
ཝ་བ་བྱུང་བ་སྨིན་པའི་རྣག་འཚལ་ལོ། །
ཞེས་བྱ་བ་ལ་སོགས་པ་གསུངས་ཏེ། སྔ་མའི་སྡུག་བསྔལ་རྣམས་ཀྱི་སྟེང་དུ་ཁ་ཟས་ངན་
ངོན་ཅུང་ཟད་ཅིག་རྙེད་པ་ཟོས་མ་ཐག་མེ་ཆེན་པོར་འབར་ཏེ་ཁ་སྣ་ནས་མེ་ལྕེ་ལྷབ་ཀྱིས་འབྱུང་
ཞིང་མི་ཟད་པའི་ཅ་ཅོ་དྲག་པོ་འབྱིན་པ་དང་། བྱེ་མ་ཚ་མོ་ཟ་བ་དང་། ཁ་ཟས་ཀྱི་ཆེད་དུ་ཕན་
ཚུན་བརྡེག་ཅིང་རྩོད་པ་དང་། རང་གི་ལྦ་བ་སྨིན་པའི་རྣག་ཁ་ཟས་སུ་བསམ་སྟེ་ཟ་བ་ལ་སོགས་
པ་དུ་མ་ཡོད་དོ། །གཞན་ཡང་ཡི་དྭགས་རྣམས་ལ་སྤྱི་མཐུན་དུ་སོས་ཀའི་དུས་ཟླ་བའི་འོད་ཀྱིས་
ཀྱང་ཚ་བའི་གྲོགས་བྱེད་ཅིང་། དགུན་གྱི་དུས་ཉི་མའི་འོད་ཀྱིས་ཀྱང་གྲང་བའི་གྲོགས་བྱེད་པ་
དང༑ ལྗོན་ཤིང་འབྲས་བུ་ཅན་ནམ་ཆུ་ཀླུང་ཆེན་པོའི་འགྲམ་དུ་ཕྱིན་ཡང་ལོངས་སྤྱད་པར་འདོད་
པའི་བསམ་པས་བལྟས་པ་ཙམ་གྱིས་དེ་དག་སྐམ་པར་འགྱུར་བ་སོགས་བརྗོད་ཀྱིས་མི་ལང་བའི་
སྡུག་བསྔལ་ཡོད་དེ། དེ་ཉིད་ལས། རྒྱལ་བ་
ཡི་དྭགས་རྣམས་ལ་སོས་ཀའི་དུས་སུ་ནི། །
ཟླ་བའང་ཚ་ཞིང་དགུན་ནི་ཉི་མའང་གྲང་། །
་་་



མ་དག་པའི་སྣང་བ་བཤད་པའི་སྐབས།
ལྗོན་ཤིང་འབྲས་བུ་མེད་འགྱུར་དེ་དག་གིས། །
བལྟས་པ་ཙམ་གྱིས་རླུང་ཡང་སྐམ་པར་འགྱུར། ། ཞེས་སོ། །
ཚེ་ཚད་ནི། མཛོད་ལས། ཟླ་བ་ཉིན་ཞག་གིས་ལྔ་བརྒྱ། །ཞེས་གསུངས་པས་མིའི་ཟླ་བ་
གཅིག་ལ་ཡི་དྭགས་ཀྱི་ཞག་གཅིག་ཏུ་བྱས་པའི་རང་ལོ་ལྔ་བརྒྱ་ཐུབ་ཅིང་། མི་ལོ་ལྟར་ན་ཁྲི་ལྔ་
སྟོང་ཡོད་དོ། །ཡི་དྭགས་ཀྱི་སྡུག་བསྔལ་དེ་དག་རྒྱུ་གང་ལས་བྱུང་ཞེ་ན། ཕྱི་ནང་གི་ལོངས་སྤྱོད་ལ་
ཆགས་པའི་དབང་གིས་འཇུངས་ཤིང་སེར་སྣ་བྱེད་པ་ལས་འབྱུང་སྟེ། བཤེས་སྤྲིང་ལས། །
དེ་ལྟར་ཡི་དྭགས་རྣམས་ཀྱི་སྣ་ཚོགས་པའི། །
སྡུག་བསྔལ་རོ་གཅིག་ཐོབ་པ་གང་ལགས་པ། །
དེ་ཡི་རྒྱུ་ནི་སྐྱེ་བོ་འཇུངས་དགའ་བ། །
སེར་སྣ་འཕགས་མིན་ལགས་པར་སངས་རྒྱས་གསུངས། །ཞེས་སོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ། །
དེ་དག་གི་དོན་བསམ་ཚུལ་ནི། ཀྱེ་མ་ཡི་དྭགས་ཀྱི་འཇིག་རྟེན་དུ་སྐྱེས་པའི་སེམས་
ཅན་དེ་རྣམས་ཀྱི་གནས་ནི་དེ་ལྟ་བུ། སྡུག་བསྔལ་ནི་དེ་ལྟ་བུ། ཚེ་ཚད་ནི་དེ་ལྟ་བུ་སྟེ། ད་
ལྟ་བདག་གིས་ཉིན་ཞག་རེ་ཙམ་ཡང་བཀྲེས་སྐོམ་གྱི་སྡུག་བསྔལ་མི་བཟོད་ན་བདག་ལས་ཉོན་
གྱི་དབང་གིས་གཤིན་རྗེའི་འཇིག་རྟེན་དུ་སྐྱེས་པར་གྱུར་ན་དེ་འདྲ་བའི་སྡུག་བསྔལ་ཅི་ཏེ་བཟོད། །
དེ་ལྟ་བུའི་སྡུག་བསྔལ་དེ་བདག་ལ་མི་འབྱུང་བའི་གདེང་ནི་མེད། འབྱུང་བའི་རྒྱུ་འདོད་ཆགས་དང་
སེར་སྣ་ནི་ཉིན་རེའི་ནང་དུ་ཡང་གྲངས་མེད་པ་ཞིག་སྐྱེས་ནས་ཡོད། སྡུག་བསྔལ་དེ་ཐོག་ཏུ་བབས་
ན་བསྲན་བཟོད་པའི་གནས་ནི་མི་འདུག་ན་བདག་གིས་བགྱི་བ་ཇི་ལྟ་བགྱིད། དེ་བས་ན་ཡི་དྭགས་
ཀྱི་སྐྱེ་གནས་ཁེགས་ངེས་པའི་དམ་པའི་ཆོས་རྣལ་མ་ཞིག་ཅི་ནས་ཀྱང་བགྱིའོ་སྙམ་དུ་བསམ་



དཔལ་ས་སྐྱའི་རིག་མཛོད།
པ་སོགས་བྱའོ། །
༦ དུད་འགྲོའི་སྡུག་བསྔལ་བསམ་པ།
གསུམ་པ་དུད་འགྲོའི་སྡུག་བསྔལ་བསམ་པ་ནི། བཤེས་སྤྲིང་ལས།
དུད་འགྲོའི་སྐྱེ་གནས་ན་ཡང་གསོད་པ་དང༌། །
བཅིང་དང་བརྡེག་སོགས་སྡུག་བསྔལ་སྣ་ཚོགས་པ། །
ཞི་འགྱུར་དགེ་བ་སྤངས་པ་རྣམས་ལ་ནི། །
གཅིག་ལ་གཅིག་ཟ་ཤིན་ཏུ་མི་བཟད་པ། །
ཞེས་གསུངས་ཏེ། དེ་ཡང་དུད་འགྲོ་ལ་ཕྱིའི་རྒྱ་མཚོ་ན་གནས་པ་དང་། གླིང་བར་གྱི་མུན་
པ་ན་གནས་པ་དང་། ཁ་འཐོར་བ་མཐོ་རིས་ཀྱི་ཡུལ་ལ་གནས་པའོ། །
དང་པོ་ནི་ཕྱིའི་རྒྱ་མཚོ་ཆེན་པོ་ན་དུད་འགྲོའི་བྱེ་བྲག་མིང་རིས་མི་མཐུན་པ་གྲངས་དང་ཚད་
མེད་པ་ཞིག་ཡོད་པར་བཤད་ལ། དེ་རྣམས་ལ་སྤྱི་ཁྱབ་ཏུ་བླུན་ཞིང་གཏི་མུག་པ་རི་ཆེན་པོས་ནོན་
པ་ལྟ་བུའི་སྡུག་བསྔལ་དང་ཆུ་སྲིན་ཉ་མིད་ལ་སོགས་པ་ཆེན་པོ་རྣམས་ཀྱིས་ཆུང་ངུ་མང་པོ་དུས་
གཅིག་ལ་ཟ་བའི་སྡུག་བསྔལ། ཆུང་ངུ་མང་པོས་ཆེན་པོ་རྣམས་ལ་ཁ་བཙུགས་ཏེ་དུས་རྟག་ཏུ་ཟ་
བའི་སྡུག་བསྔལ། དུང་ལ་སོགས་པ་འགའ་ཞིག་གིས་ཆུ་སྲིན་ལ་སོགས་པའི་ཆེན་པོ་རྣམས་
འབིགས་ཤིང་གསོད་པའི་སྡུག་བསྔལ། ཀླུ་རྣམས་ལ་བྱེ་ཚན་གྱི་ཆར་འབབ་པ་དང་མཁའ་ལྡིང་
གིས་འཚེ་བའི་སྡུག་བསྔལ། དེ་དག་རྣམས་ལ་ཐུན་མོང་དུ་འཚུབ་ཅིང་དྲི་ང་བའི་སྡུག་བསྔལ།
གནས་དང་གྲོགས་མ་ངེས་པའི་སྡུག་བསྔལ། དགྲ་དང་གཤེད་ཐུག་པའི་སྡུག་བསྔལ། དགུན་
གྲང་ཞིང་དབྱར་ཚ་བའི་སྡུག་བསྔལ། ཉིན་ཚ་ཞིང་མཚན་གྲང་བའི་སྡུག་བསྔལ་ལ་སོགས་པ་
བརྗོད་ཀྱིས་མི་ལང་བ་ཡོད་དོ། །
21
ཏུ
།
༧



མ་དག་པའི་སྣང་བ་བཤད་པའི་སྐབས།
གླིང་བར་གྱི་མུན་པ་ན་གནས་པ་རྣམས་ལ་སྡུག་བསྔལ་སྔ་མ་དེ་རྣམས་ཀྱི་སྟེང་དུ་རང་གི་རྐང་
ལག་བརྐྱང་བསྐུམ་ཙམ་ཡང་མི་མཐོང་བ་དང་། བཀྲེས་སྐོམ་གྱི་དབང་གིས་མདུན་དུ་གང་བྱུང་
ཙམ་ཟ་བ་ལས་གཞན་པ་མི་རྙེད་པའི་སྡུག་བསྔལ་ལ་སོགས་པ་དུ་མ་ཡོད་དོ།།
ཁ་འཐོར་བ་རྣམས་ལ་ཡང་གཞན་གྱིས་བདག་ཏུ་མ་བཟུང་བ་རྣམས་ནི་མུ་ཏིག་དང་།
སྤུ་དང་རུས་པ་དང་ཤ་དང་པགས་པ་ལ་སོགས་པའི་ཆེད་དུ་དུད་འགྲོ་ནང་ཕན་ཚུན་དང་། མི་
དང་མི་མ་ཡིན་པ་ལ་སོགས་པས་གསོད་པ་དང་། གཞན་གྱིས་བདག་ཏུ་བཟུང་བ་རྣམས་ལའང་
སྡུག་བསྔལ་སྔ་མ་དེ་རྣམས་ཀྱི་སྟེང་དུ་བཀོལ་བ་དང་། སྤྱད་པ་དང་། བཅིང་བ་དང་། བརྡེག་
པ་དང་། མཐར་གསོད་པའི་སྡུག་བསྔལ་ལ་སོགས་པ་བསམ་གྱིས་མི་ཁྱབ་པ་ཡོད་དེ། བཤེས་
སྤྲིང་ལས། །
ཁ་ཅིག་མུ་ཏིག་བལ་དང་རུས་པ་དང་། །
ཤ་དང་པགས་པའི་ཆེད་དུ་འཆི་བར་འགྱུར། །
དབང་མེད་གཞན་དག་རྡོག་པ་ལག་པ་དང་། །
ལྕག་དང་ལྕགས་ཀྱུ་བཏབ་པས་བཏབ་སྟེ་བཀོལ། །ཞེས་སོ། །
ཚེ་ཚད་ནི། མཛོད་ལས། དུད་འགྲོ་མཆོག་རིང་བསྐལ་པའོ། །ཞེས་གསུངས་པས། རིང་བ་
བསྐལ་པའི་བར་དུ་ཐུབ་པ་ཡང་ཡོད་ལ། ཐུང་བ་ཡུད་ཙམ་གྱིས་འཆི་བ་ཡང་ཡོད་དོ། །དུད་འགྲོའི་
སྡུག་བསྔལ་གྱི་རྒྱུ་ནི། བླང་དོར་གྱི་གནས་ལ་རྨོངས་པའི་མ་རིག་པ་ཡིན་པས། དེའི་གཉེན་པོ་
གསུང་རབ་ཀྱི་སྒྲོན་མེ་བསྟེན་པ་ལ་འབད་པར་བྱའོ། །
:2:
E
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཀྱེ་མ་དུད་འགྲོའི་སྐྱེ་གནས་སུ་སྐྱེས་པའི་སེམས་ཅན་དེ་རྣམས་



དཔལ་ས་སྐྱའི་རིག་མཛོད། །
ཀྱི་གནས་ནི་དེ་ལྟ་བུ། སྡུག་བསྔལ་ནི་དེ་ལྟ་བུ། ཚེ་ཚད་ནི་དེ་ལྟ་བུ་སྟེ། ད་ལྟ་བདག་གིས་ཉིན་ཞག་
རེ་ཙམ་རང་གི་ལུས་སྲོག་གི་སོ་ནམ་བྱ་དགོས་པའི་སྡུག་བསྔལ་གྱི་གནས་སྐབས་ཀྱང་འདི་འདྲ་ན།
བདག་ལས་ཉོན་གྱི་དབང་གིས་དུད་འགྲོའི་སྐྱེ་གནས་སུ་སྐྱེས་པར་གྱུར་ན་དེ་འདྲ་བའི་སྡུག་བསྔལ་
ཅི་ཏེ་བཟོད། སྡུག་བསྔལ་དེ་བདག་ལ་མི་འབྱུང་བའི་གདེང་ནི་མེད། འབྱུང་བའི་རྒྱུ་གཏི་
མུག་གིས་ཀུན་ནས་བསླངས་པའི་ལས་ནི་གྲངས་མེད་པ་ཞིག་བསགས་ནས་ཡོད། སྡུག་བསྔལ་
དེ་ཐོག་ཏུ་བབས་ན་བསྲན་བཟོད་པའི་གནས་ནི་མི་འདུག་ན་དེའི་ཚེ་བདག་ཇི་ལྟར་བགྱི། དེ་བས་
ན་དུད་འགྲོའི་སྐྱེ་གནས་ཁེགས་ནུས་པའི་དམ་པའི་ཆོས་ཤིག་ཅི་ནས་ཀྱང་བགྱིའོ་སྙམ་དུ་བསམ་
སོགས་བྱའོ། །
2p
ག༽ འགྱུར་བའི་སྡུག་བསྔལ་བསམ་པ།
༡ སྤྱིར་བཏང་འགྱུར་བའི་སྡུག་བསྔལ་བསམ་པ།
དོན་གཉིས་པ་འགྱུར་བའི་སྡུག་བསྔལ་བསམ་སྟེ་ཞེན་པ་སྤང་བ་ནི། གལ་ཏེ་ངན་སོང་གསུམ་
དུ་སྐྱེས་ན་སྡུག་བསྔལ་ཡོད་པ་བདེན་མོད། མཐོ་རིས་གསུམ་དུ་སྐྱེས་ན་བདེ་བ་ཡོད་དོ་སྙམ་ན་
ཡོད་པ་མ་ཡིན་ཏེ། མདོ་རྒྱ་ཆེར་རོལ་པ་ལས། །
འདོད་པ་ཐམས་ཅད་མི་རྟག་བརྟན་པ་མེད། །
ཐེར་ཟུག་མ་ཡིན་རྨི་ལམ་འདྲ་བ་སྟེ། །
སྨིག་རྒྱུ་དང་འདྲ་སྒྱུ་མའི་གྲོང་ཁྱེར་འདྲ། །
གློག་དང་དབུ་བ་འདྲ་ཞིང་འགྱུར་བ་ཡིན། །
ཞེས་གསུངས་པས། ཟག་བཅས་ཀྱི་བདེ་བ་ལྟར་སྣང་ཐམས་ཅད་མི་རྟག་ཅིང་མི་བརྟན་ལ་



མ་དག་པའི་སྣང་བ་བཤད་པའི་སྐབས། །
འགྱུར་ཞིང་འགྲོ་བ་ངེས་པར་སླུ་བའི་ཆོས་ཅན་ཡིན་ནོ། །ཞེས་ཏེ། འདི་བསམ་པ་ལ། སྤྱིར་བཏང་
འགྱུར་བའི་སྡུག་བསྔལ་བསམ་པ་དང་། །བྱེ་བྲག་མི་ཡི་འགྱུར་བའི་སྡུག་བསྔལ་བསམ། །ལྷ་དང་
ལྷ་མིན་འགྱུར་བའི་སྡུག་བསྔལ་བསམ། །དང་པོ་ནི། ལྷའི་དབང་པོ་བརྒྱ་བྱིན་དུ་སྐྱེས་ཀྱང་མི་
རྟག་སྟེ། སླར་ས་སྟེང་དུ་ཡང་ལྷུང་། མིའི་དབང་པོ་འཁོར་ལོས་སྒྱུར་བའི་རྒྱལ་པོར་གྱུར་ཀྱང་མི་
བརྟན་ཏེ་འཁོར་བར་བྲན་དུ་ཡང་སྐྱེ། ཚངས་པ་ཆེན་པོར་སྐྱེས་ཀྱང་ཡིད་བརྟན་མི་ཐུབ་སྟེ་མནར་
མེད་དུ་ཡང་སྐྱེ། ལྷའི་བུ་ཉི་མ་དང་ཟླ་བར་སྐྱེས་ཀྱང་མི་ཕན་ཏེ། སླར་གླིང་བར་གྱི་མུན་པར་ཡང་
འཇུག །དེ་ལ་སོགས་པ་མཐོ་རིས་ཀྱི་བདེ་བ་གང་ཐོབ་ཀྱང་ཡིད་བརྟན་དུ་མི་རུང་སྟེ། བཤེས་
སྤྲིང་ལས། །
བརྒྱ་བྱིན་འཇིག་རྟེན་མཆོད་འོས་གྱུར་ནས་ནི། །
ལས་ཀྱི་དབང་གིས་ཕྱིར་ཡང་ས་སྟེང་ལྷུང་། །
འཁོར་ལོས་སྒྱུར་བ་ཉིད་དུ་གྱུར་ནས་ཀྱང་། །
འཁོར་བ་དག་ཏུ་ཡང་བྲན་ཉིད་དུ་འགྱུར། །ཞེས་དང་།
ལྷ་ཡུལ་འདོད་བདེ་ཤིན་ཏུ་ཆེན་པོ་དང་། །
ཚངས་ཉིད་ཆགས་བྲལ་བདེ་བ་ཐོབ་ནས་སླར། །
མནར་མེད་མེ་ཡི་བུད་ཤིང་གྱུར་བ་ཡི། །
སྡུག་བསྔལ་རྒྱུན་མི་འཆད་པ་བསྟེན་འཚལ་ལོ། །
ཉི་མ་ཟླ་བ་ཉིད་ཐོབ་རང་ལུས་ཀྱི། །
འོད་ཀྱིས་འཇིག་རྟེན་མཐའ་དག་སྣང་བྱས་ནས། །
སླར་ཡང་མུན་ནག་སྨག་ཏུ་ཕྱིན་གྱུར་ནས། །
རང་གི་ལག་པ་བརྐྱང་བའང་མཐོང་མི་འགྱུར། །ཞེས་སོ། །



དཔལ་ས་སྐྱའི་རིག་མཛོད། །
་
རྗེ་བཙུན་རིན་པོ་ཆེའི་མགུར་ལས་ཀྱང་། །
འགྱུར་བའི་སྡུག་བསྔལ་བསམ་ཙ་ན། །
བརྒྱ་བྱིན་ཐ་མལ་དུ་འགྲོ་བ་ཡོད། །
སྒྱུར་རྒྱལ་བྲན་དུ་སྐྱེ་བ་ཡོད། །
ཉི་ཟླ་མུན་པར་འཇུག་པ་ཡོད། །
དེ་ལུང་ལ་བརྟེན་ནས་ཡིད་ཆེས་ཀྱང་། །
ཕལ་པས་རྟོགས་པར་མི་ནུས་པས། །
རང་སྣང་མི་ཡི་འགྱུར་བ་ལྟོས། །ཞེས་སོ། །
༢ བྱེ་བྲག་ཏུ་མིའི་འགྱུར་བའི་སྡུག་བསྔལ་བསམ་པ།
གཉིས་པ་བྱེ་བྲག་ཏུ་མིའི་འགྱུར་བའི་སྡུག་བསྔལ་བསམ་པ་ནི། བཤེས་སྤྲིང་ལས།
དེས་པ་འདོད་པས་ཕོངས་དང་འཆི་བ་དང་། །
ན་དང་རྒ་སོགས་སྡུག་བསྔལ་དུ་མ་ཡི། །
འབྱུང་གནས་འཁོར་བ་ལ་ནི་སྐྱོ་མཛད་ཅིང་། །
དེ་ཡི་ཉེས་པའི་ཤས་ཀྱང་གསན་པར་མཛོད། །
ཕ་ནི་བུ་ཉིད་མ་ནི་ཆུང་མ་ཉིད། །
སྐྱེ་བོ་དགྲར་གྱུར་པ་དག་བཤེས་ཉིད་དང་། །
བཟློག་པ་ཉིད་དུ་མཆིས་པས་དེ་སླད་དུ། །
འཁོར་བ་དག་ན་ངེས་པ་འགའ་མ་མཆིས། །ཞེས་དང་།
རྗེ་བཙུན་རིན་པོ་ཆེ་གྲགས་པའི་མགུར་ལས་ཀྱང༌།
|



མ་དག་པའི་སྣང་བ་བཤད་པའི་སྐབས། །
，
E
IE
མི་མང་པོ་གཅིག་ཏུ་འགྲོ་ཡིན་འདུག །
ཁ་དྲག་པོ་ཞན་པོར་འགྲོ་ཡིན་འདུག །
ནོར་ཕྱུག་པོ་དབུལ་པོར་འགྲོ་ཡིན་འདུག །
དེ་ལ་སོགས་པ་བསམ་མི་ཁྱབ། །
ཅེས་གསུངས་ཏེ། རང་རེ་མི་རྣམས་ཀྱི་གནས་སྐབས་ལ་བརྟགས་ན། མི་མང་པོ་གཅིག་
ཏུ་འགྲོ། ཁ་དྲག་པོ་ཞན་པོར་འགྲོ། ནོར་ཕྱུག་པོ་དབུལ་པོར་འགྲོ། དགྲ་གཉེན་དུ་འགྲོ། །གཉེན་
དགྲར་འགྲོ་བ་སོགས་རང་གི་ཉེ་འབྲེལ་དང་། ཡུལ་མི་དང་རྒྱལ་ཁམས་ཀྱི་མི་ལ་བརྟགས་ཏེ་
ཞིབ་ཏུ་བསམ་པ་ན་ཐམས་ཅད་ཀྱང་སྔར་གྱི་སར་མེད་དེ། འགྱུར་བའི་སྡུག་བསྔལ་ལས་མ་འདས་
པ་ཡིན་ནོ། །དེར་མ་ཟད་སྐྱེ་རྒ་ན་འཆིའི་ཆུ་བོ་ཆེན་པོ་བཞིས་དུས་རྟག་ཏུ་རང་དབང་མེད་པར་
གཡེངས་ཤིང་སྡུག་བསྔལ་ཏེ། དེ་ཡང་སྐྱེ་བ་མངལ་དོག་པའི་སྡུག་བསྔལ། རྒས་པ་ལང་ཚོ་
འཇོམས་པའི་སྡུག་བསྔལ། ན་བ་ནད་མེད་འཇོམས་པའི་སྡུག་བསྔལ། འཆི་བ་སྲོག་འཇོམས་
པའི་སྡུག་བསྔལ་ལོ། ། ལ ་
དེ་ལ་སྐྱེ་བ་ནི་སྡུག་བསྔལ་གཞན་ཐམས་ཅད་ཀྱི་རྩ་བའང་ཡིན་ལ། ཀུན་འབྱུང་གི་འབྲས་
བུ་ཡིན་པའི་ཕྱིར་རང་གི་ངོ་བོ་ཡང་སྡུག་བསྔལ་ལས་མ་འདས་པ་ཡིན་ནོ། །དེ་ལ་མངལ་སྐྱེས་
ཀྱི་དབང་དུ་བྱས་ན། མངལ་དུ་ཚུད་པའི་ཚེ་འཚུབ་ཅིང་དྲི་ང་བའི་སྡུག་བསྔལ། མ་ཡིས་ཁ་
ཟས་ཟོས་པའི་ཚེ་ལུས་གཅེར་བ་ལྟ་བུའི་སྡུག་བསྔལ། འགྲོ་འདུག་བྱས་པའི་ཚེ་གཡང་དུ་ལྷུང་བ་
ལྟ་བུའི་སྡུག་བསྔལ། ཁ་ཟས་དྲོ་གྲང་དུ་གྱུར་པ་བསྟེན་པའི་ཚེ་ཚ་གྲང་གི་རེག་བྱས་ཉེན་པའི་
སྡུག་བསྔལ། ཕྱིར་བཙའ་བ་ན་འཇུར་མིག་ནས་དྲངས་པ་ལྟ་བུའི་སྡུག་བསྔལ། བཙས་པ་ན་ཚེར་
ཁུང་དུ་ལྷུང་བ་ལྟ་བུའི་སྡུག་བསྔལ་ཡོད་དོ། །དེ་ལྟར་ཡང་སློབ་སྤྲིང་ལས།
ཤིན་ཏུ་མི་བཟད་དྲི་ང་བཅེར་བས་འགགས། །



དཔལ་ས་སྐྱའི་རིག་མཛོད།
:/
རབ་ཏུ་དོག་པའི་མུན་ནག་འཐིབས་པོར་འདུག །
མངལ་གནས་དམྱལ་བ་ལྟ་བུའི་ནང་ཞུགས་ནས། །
ལུས་ཡོངས་གུམ་པའི་སྡུག་བསྔལ་གནས་དགོས་སོ། །ཞེས་སོ། །
རྒས་པའི་སྡུག་བསྔལ་ནི། རྒྱ་ཆེར་རོལ་པ་ལས། །
རྒས་པས་གཟུགས་སྡུག་གཟུགས་ནི་མི་སྡུག་བྱེད། །
རྒས་པས་མཐུ་སྟོབས་ཉམས་ཤིང་གཟི་བརྗིད་ཉམས། །
རྒས་པས་མདངས་ཕྲོག་རྒས་པས་འཆི་བར་བྱེད། །
རྒས་པས་བདེ་བ་འཕྲོག་ཅིང་སྡུག་བསྔལ་བསྐྱེད། །
ཅེས་གསུངས་ཏེ། གཟུགས་མི་སྡུག་པར་བྱེད་པ་ནི། སྔར་གྱི་དེ་ལས་འགྱུར་ཏེ་སྒྱུར་ཞིང་
ཀྱོག་པ་དང༌། སྐྲ་དཀར་དང་སྤྱི་ཐེར་ལ་སོགས་པ་འབྱུང་བའོ། །མཐུ་སྟོབས་ཉམས་པ་ནི། ལུས་
ཀྱི་མཐུ་ཉམས་པས་དཀའ་ལས་གང་ཡང་མི་ནུས། ལྡང་འདུག་ཀྱང་གཞན་ལ་བརྟེན་ནས་བྱེད་
དགོས། ངག་གི་མཐུ་ཉམས་པས་སྐད་ཀྱི་ངར་ཤོར། གཏམ་ཡང་མི་གསལ་བར་ལྡབ་ལྡིབ་ཏུ་སྨྲ།
སེམས་ཀྱི་མཐུ་ཉམས་པས་བྱ་བ་གང་ལ་ཡང་སྤྲོ་བ་མེད། སྨྲས་པ་དང་བྱས་པ་ཀུན་དེ་མ་ཐག་
བརྗེད་ནས་འགྲོ། བྱ་བྱེད་ཐམས་ཅད་ནོར་བ་དང་འཁྲུལ་པར་འོང་བའོ། །གཟི་བརྗིད་ཉམས་པ་
ནི༑ སྔོན་ཆད་གཞན་གྱིས་བསྟོད་ཅིང་བསྐུར་བ་དེ་འགྱུར་ནས་བྱིས་པ་རྣམས་ཀྱིས་ཀྱང་ཅོ་འདྲི་
བའི་གནས་སུ་འགྱུར། རང་གི་བུ་ཚ་རྣམས་ཀྱིས་ཀྱང་བརྙས། སྔར་གྱི་དབང་ཐང་ཐམས་ཅད་བྲི།
ལུས་ཀྱིས་དྲོན་པོ་མི་མྱོང་། ཁས་ཞིམ་པོ་མི་མྱོང་། གཏམ་གྱིས་བདེན་པ་མི་ཐོབ། འཆི་བ་ལ་ཡིད་
སྨོན་བྱེད་དགོས་པ་འོང་བའོ། །མདངས་འཕྲོག་པར་བྱེད་པ་ནི། སྔར་གྱི་ལུས་བཀྲག་དང་ལྡན་
པ་དེ་མེད་པར་ཁ་དོག་སྔོ་གོག་གམ། སྐྱ་གོག་ལ་སོགས་པར་འགྱུར་ཏེ། ཁ་སྣ་ཐམས་ཅད་བད་
སྐྱ་ཁལ་གྱིས་འགྲོ་བའོ། །འཆི་བར་བྱེད་པ་ནི། འཆི་ནད་ཀྱི་གཙོ་བོ་རྒས་པས་ནོན། ནད་གཞན་
)



མ་དག་པའི་སྣང་བ་བཤད་པའི་སྐབས། །
ཐམས་ཅད་དེས་དྲངས་ནས་ན། ཁ་ཟས་གང་ཟོས་ཀྱང་མི་འཇུ། དབུགས་ཀྱང་བརྩེགས་ཏེ་ངར་
སོག་ཏུ་འབྱིན། འདུ་བྱེད་ཐམས་ཅད་རྙིངས་པས་ནད་གཞན་མེད་ཀྱང་འཆི་བའོ། །དེས་ན་
འཇིག་རྟེན་པ་རྣམས་ཚེ་རིང་བ་ནི་བདེ་བ་ཡིན་ནོ་སྙམ་དུ་སེམས་ཤིང་རེ་སྨོན་གྱི་གནས་སུ་བྱེད་
པ་དེའི་རང་བཞིན་ནི་དེ་ལྟ་བུ་ཡིན་ནོ། །
ན་བ་ནི་སྡུག་བསྔལ་དུ་ཀུན་ལ་མངོན་དུ་གྱུར་ཟིན་པས་རྟོགས་ཀྱང་སླ་ལ། འོན་ཀྱང་རང་
ངམ་གཞན་ན་བའི་གནས་སྐབས་ལ་བརྟགས་ནས་འཁོར་བ་ལ་ཡིད་འབྱུང་བར་བྱ་སྟེ། དེ་ཡང་
ཐུན་མོང་དུ་འབྱུང་བ་ནི་ཟུག་རྔུ་དྲག་པོ་བཟོད་གླགས་མེད་པའི་སྡུག་སྔལ། དེ་བཞིན་དུ་དཔྱད་
རྩུབ་མོ་བསྟེན་དགོས་པའི་སྡུག་བསྔལ། སྨན་ཁ་བ་ཟ་དགོས་པའི་སྡུག་བསྔལ། བཟའ་བཏུང་
འདོད་པ་འགེགས་པའི་སྡུག་བསྔལ། མི་འདོད་པ་བསྟེན་དགོས་པའི་སྡུག་བསྔལ། གང་ཟོས་
ཀྱང་མི་འཕྲོད་པའི་སྡུག་བསྔལ། ཉིན་འཁྱོལ་ན་མཚན་མི་འཁྱོལ་བའི་སྡུག་བསྔལ། མཚན་
འཁྱོལ་ན་ཉིན་མི་འཁྱོལ་བའི་སྡུག་བསྔལ། ནད་མི་དྲག་གིས་དོགས་པའི་སྡུག་བསྔལ། ཤི་ཡི་
དོགས་པའི་སྡུག་བསྔལ། ཡོ་བྱད་ཟད་ཀྱིས་དོགས་པའི་སྡུག་བསྔལ། སྨན་པ་དང་ནད་གཡོག་
གིས་བོར་གྱིས་དོགས་པའི་སྡུག་བསྔལ་ལ་སོགས་པ་མཐའ་ཡས་པ་ཡོད་དོ། །དེ་སྐད་དུ། །
སློབ་སྤྲིང་ལས།
ནད་བརྒྱ་ནད་མང་གིས་བཏབ་སྡུག་བསྔལ་ཏེ། །
འགྲོ་བ་འདི་དག་མི་ཡི་ཡི་དྭགས་བཞིན། །ཞེས་སོ། །
འཆི་བའི་སྡུག་བསྔལ་ནི། སྤྱོད་འཇུག་ལས། དབང་
འདི་ནི་མ་བྱས་བརྩམ་པ་དང་། །
འདི་ཕྱེད་བྱས་པར་གནས་པ་ལ། ། །
གློ་བུར་འཆི་བདག་འོངས་ནས་ནི། །



དཔལ་ས་སྐྱའི་རིག་མཛོད། །
ཀྱི་ཧུད་བཅོམ་ཞེས་སེམས་པར་འགྱུར། །
མྱ་ངན་ཤུགས་ཀྱིས་སྐྲངས་པ་ཡིས། །
མིག་དམར་གདོང་ལ་མཆི་མ་འཛག །
ཉེ་དུ་རེ་ཐག་ཆད་པ་དང༌། །
གཤིན་རྗེའི་ཕོ་ཉའི་བཞིན་ལ་བལྟ། །
རང་སྡིག་དྲན་པས་གདུངས་པ་དང་། །
དམྱལ་བའི་སྒྲ་ནི་ཐོས་པ་ཡིས། ། ལ་
སྐྲག་པས་མི་གཙང་ལུས་གོས་ཤིང་། ། མ་རབས་
མྱོས་པར་གྱུར་ཚེ་ཅི་ཞིག་བྱ། ། །
ཞེས་གསུངས་པ་ལྟར་སྔོན་ཆད་ཚེ་འདིར་ཡུན་རིང་དུ་སྡོད་པའི་ཤོམ་ར་ཁོ་ན་བྱེད་པ་ལས་
འཆི་བ་འོང་སྙམ་པ་ཡིད་ལ་མེད་པ་ཞིག་འཆི་ནད་དྲག་པོ་ཞིག་གིས་ནི་ཐེབས། རིམ་གྲོ་དང་རྐྱེན་
ཟློག་གིས་ནི་མ་ཕན། སྨན་དང་དཔྱད་ནི་མ་ཟུག །འཆི་བར་ནི་ཤེས། འཆི་བ་བློས་ནི་མ་ཐོངས།
ཕན་པའི་ཐབས་ནི་མ་རྙེད། གཤིན་རྗེའི་ཕོ་ཉས་ནི་འཇིགས། རང་གི་སྡིག་པ་ནི་དྲན། ནད་ཀྱི་
ཟུག་རྔུས་ནི་གདུངས། མལ་གྱི་ཐ་མར་ནི་ཉལ། གཉེན་གྱི་ཐ་མར་ནི་བསྐོར། གཏམ་གྱི་ཐ་མ་
ནི་སྨྲ། ཟས་ཀྱི་ཐ་མ་ཐུར་མས་ནི་བསྙོད། སྐོམ་གྱི་ཐ་མ་ཆུ་ཐིགས་རེ་ནི་འཐུང་། བརྩིགས་པའི་
མཁར་དུ་སྡོད་དབང་ནི་མེད། བསགས་པའི་ནོར་རྫས་ཁྱེར་དབང་ནི་མེད། བསྐྱངས་པའི་
གཉེན་འཁོར་དང་འགྲོགས་དབང་ནི་མེད། ཕྱི་མ་གར་འགྲོ་དང་འདིར་འགྲོའི་གཏོལ་མེད་ཀྱང་།
བྱ་བྱེད་ཐམས་ཅད་འཕྲོ་ལ་བཞག་ནས་རང་གཅིག་པུ་རྒྱུས་མེད་པའི་ས་ཕྱོགས་སྟོང་པ་ཞིག་ན་
ཕར་འགྲོ་དགོས་པ་སོགས་བརྗོད་ཀྱིས་མི་ལང་བའི་སྡུག་བསྔལ་ཡོད་དོ། །དེ་ལྟར་ན་འཕོ་འགྱུར་
དང་སྐྱེ་རྒ་ན་འཆིའི་ཆུ་བོ་ཆེན་པོ་བཞིས་ཉམ་ཉེས་པར་མ་བྱས་པའི་སྐྱེ་བོ་སུ་ཡང་མེད་དེ། མདོ་ལས།



མ་དག་པའི་སྣང་བ་བཤད་པའི་སྐབས། །
ན་བ་ནི་ནད་མེད་པ་འཇོམས་ཤིང་འོང་། རྒས་པ་ནི་ན་ཚོད་འཇོམས་ཤིང་འོང་། རྒུད་པ་ནི་ཕུན་
སུམ་ཚོགས་པ་འཇོམས་ཤིང་འོང་། འཆི་བ་ནི་སྲོག་འཇོམས་ཤིང་འོང་ཞེས་སོ། །གཞན་ཡང་
ཡོད་པ་སྲོལ་སྐྱོང་མི་ཐུབ་པའི་སྡུག་བསྔལ་ནི། ལོངས་སྤྱོད་ཡོད་ན་དེ་སྲོལ་སྐྱོང་གི་ཕྱིར་ཉིན་དལ་
རྒྱུ་མེད། མཚན་གཉིད་རྒྱུ་མེད། རང་གི་རྒྱུ་ཕྱུང་ནས་གཞན་གྱི་གཡོག་བྱེད་དགོས། རང་མ་ཡིན་
པ་ཐམས་ཅད་དགྲར་ལྡང་། སུ་བས་ཀྱང་དཔོན་དང་ཉེ་འབྲེལ་རྣམས་ཐུ། ཐམས་ཅད་ཀྱིས་མཐུ་
དང་འཇབ་བུས་འཕྲོག །ནོར་གྱི་ཆེད་དུ་སྲོག་ཀྱང་འཆོར་བ་ལ་སོགས་པ་མཐའ་ཡས་པ་ཡོད་དོ། །
མེད་པ་བཙལ་བས་མི་རྙེད་པའི་སྡུག་བསྔལ་ནི། ཕོངས་པ་རྣམས་ནངས་ཟས་ནང་མི་རྙེད། ནུབ་
ཟས་ནུབ་མི་རྙེད། སྐར་མ་ལ་ཞྭ་བྱས། བ་མོ་ལ་ལྷམ་བྱས། བྱིན་པ་རྟར་ཞོན། སྣལ་མ་ལྕག་ཏུ་
བྲབ༑ བྱིན་ཤ་ཁྱི་ལ་བྱིན། ངོ་ཤ་མི་ལ་བྱིན། ཞུ་འབུལ་དང་ཁ་ཅང་སྣ་ཚོགས་ཤིག་བྱས་ནས་བཙལ་
ཡང་ཉིན་ཟ་རྒྱུ་མི་རྙེད། མཚན་གྱོན་རྒྱུ་མི་རྙེད། དཀའ་ཚེགས་ཆེན་པོས་ཅུང་ཟད་ཅིག་རྙེད་ཀྱང་
རང་ལ་ལོངས་སྤྱོད་རྒྱུ་མེད་པར་དཔོན་གྱིས་ཁྲལ་ལེན་པ་དང་འུ་ལག་འདེད་པ་དག་གི་ཕྱིར་འཆོར་
རོ༑ ༑དེར་མ་ཟད་དགྲ་སྡང་བ་དང་ཕྲད་པའམ་ཕྲད་ཀྱིས་དོགས་པའི་སྡུག་བསྔལ། གཉེན་བྱམས་
པ་དང་བྲལ་བའམ་བྲལ་གྱིས་དོགས་པའི་སྡུག་བསྔལ། རེ་བའི་འབྲས་བུ་མེད་པའི་སྡུག་བསྔལ།
ཆེན་པོ་རྣམས་ལ་སེམས་ཀྱི་སྡུག་བསྔལ། ཆུང་ངུ་རྣམས་ལ་ལུས་ཀྱི་སྡུག་བསྔལ། མི་སེམས་རགས་
པ་བསྲུང་དཀའ་བའི་སྡུག་བསྔལ། དགྲ་དང་འདུམ་ན་གཉེན་གྱིས་སྤང་བའི་སྡུག་བསྔལ། གཉེན་
དང་མཐུན་ན་དགྲ་སྡང་བའི་སྡུག་བསྔལ་ལ་སོགས་པ་བརྗོད་ཀྱིས་མི་ལང་བ་ཡོད་དོ། །མདོར་
ན་ཚ་གྲང་། བཀྲེས་སྐོམ། ངལ་དུབ། འཐབ་རྩོད། འཕོ་འགྱུར་ལ་སོགས་པ་རིགས་དྲུག་གཞན་
གྱི་སྡུག་བསྔལ་རྣམས་ཀྱང་ཅི་རིགས་སུ་ཚང་བའི་ཚུལ་གྱིས་སྡུག་བསྔལ་ཞིང་འདུག་པ་རང་ཅག་
རྣམས་ཀྱིས་མྱོང་བས་གྲུབ་པ་འདི་ཡིན་ནོ། །



དཔལ་ས་སྐྱའི་རིག་མཛོད།
མི
༣ ལྷ་མ་ཡིན་དང་ལྷའི་སྡུག་བསྔལ་བསམ་པ།
གསུམ་པ་ལྷ་མ་ཡིན་དང་ལྷའི་སྡུག་བསྔལ་བསམ་པ་ནི། ལྷ་མ་ཡིན་དུ་སྐྱེས་ཀྱང་བདེ་བའི་
སྐབས་མེད་དེ། བཤེས་སྤྲིང་ལས།
ལྷ་མིན་དག་ན་རང་བཞིན་གྱིས་ལྷ་ཡི། །
དཔལ་ལ་སྡང་ཕྱིར་ཡིད་ཀྱི་སྡུག་བསྔལ་ཆེ། །
དེ་དག་བློ་དང་ལྡན་ནའང་འགྲོ་བ་ཡི། །
སྒྲིབ་པས་བདེན་པ་མཐོང་བ་མ་མཆིས་སོ། །
ཞེས་གསུངས་ཏེ། ལྷ་མ་ཡིན་རྣམས་རང་བཞིན་གྱིས་ལྷའི་དཔལ་ལ་ཕྲག་དོག་པའི་དབང་
གིས་རྟག་ཏུ་གོ་མཚོན་དང་ཡ་ལད་ཐོགས་ཏེ་ལྷ་རྣམས་ལ་འཐབ་པ་དང་། རྩོད་པ་དང་གཡུལ་
འགྱེད་པ་ལ་སོགས་པ་ཁོ་ན་ལས་ལུས་སེམས་དལ་བར་འདུག་པའི་སྐབས་སྐད་ཅིག་ཙམ་ཡང་
མེད་ཅིང་། དེ་ལྟར་བགྱིས་ཀྱང་ལྷ་རྣམས་དང་བསོད་ནམས་ཀྱི་མཐུ་མ་མཉམ་པས་དུས་རྟག་ཏུ་
གཡུལ་ཕམ་སྟེ། ལུས་བཅད་ཅིང་དྲལ་བ་དང་། སེམས་མྱ་ངན་གྱི་ཁོང་དུ་ཆུད་བཞིན་དུ་གནས་
པའི་སྡུག་བསྔལ་དང་། མཐར་ཤི་འཕོས་ནས་ཀྱང་ཁོང་ཁྲོ་དང་ཕྲག་དོག་གིས་ཀུན་ནས་བསླངས་
པའི་ལས་མི་དགེ་བ་སྤྱད་པའི་འབྲས་བུ་ངན་སོང་དུ་སྐྱེ་དགོས་པའི་སྡུག་བསྔལ་ཡོད་དོ། །འདོད་
པའི་ལྷ་རྣམས་ལ་འཆི་ལྟས་ལྔ་དང་ཉེ་བའི་འཆི་ལྟས་ལྔ་བྱུང་བའི་ཚེ་དམྱལ་བའི་ལུས་ཀྱི་སྡུག་བསྔལ་
ལས་ཀྱང་ཆེས་ཆེ་བའི་སེམས་ཀྱི་སྡུག་བསྔལ་འབྱུང་སྟེ། བཤེས་སྤྲིང་ལས། །
མཐོ་རིས་ན་ཡང་བདེ་ཆེན་དེ་དག་གི ། །
འཆི་འཕོའི་སྡུག་བསྔལ་ཉིད་ནི་དེ་བས་ཆེ། །
དེ་ལྟར་བསམས་ནས་ཡ་རབས་རྣམས་ཀྱིས་ནི། །



མ་དག་པའི་སྣང་བ་བཤད་པའི་སྐབས།
ཟད་འགྱུར་མཐོ་རིས་སླད་དུ་སྲེད་མི་བགྱི། །ཞེས་སོ། །
འཆི་ལྟས་ལྔ་ནི། དེ་ཉིད་ལས། །
ལུས་ཀྱི་ཁ་དོག་མི་སྡུག་གྱུར་པ་དང་། །
སྟན་ལ་མི་དགའ་མེ་ཏོག་ཕྲེང་རྙིང་དང་། །
གོས་ལ་དྲི་མ་ཆགས་དང་ལུས་ལ་ནི། །
སྔོན་ཆད་མེད་པའི་རྔུལ་འབྱུང་ཞེས་བྱ་བ། །
མཐོ་རིས་འཆི་འཕོ་སྦྲོན་བྱེད་སྔ་ལྟས་ལྔ། །
ཞེས་སོ། །ཉེ་བའི་འཆི་ལྟས་ལྔ་ནི། ལུས་ཀྱི་འོད་ཆུང་དུ་འགྲོ་བ་དང་། ཁྲུས་བྱས་པ་ན་
ཆུའི་རྡུལ་ཆགས་པ་དང་། གོས་དང་རྒྱན་ལས་སྒྲ་མི་སྙན་པ་འབྱུང་བ་དང་མིག་གི་རྫི་མ་འཁྲབ་
པ་དང་། གཡོ་བའི་བདག་ཉིད་ཅན་ཡང་ཡུལ་གཅིག་ལ་ཆགས་པ་རྣམས་ཡིན་པར་དྲང་སྲོང་རྒྱས་
པས་ཞུས་པའི་མདོ་ལས་འབྱུང་ངོ༌། །དེ་ལྟ་བུ་དག་བྱུང་བ་ན་གྲོགས་ཡིད་གཅུགས་པ་དང་ཉེ་
འབྲེལ་རྣམས་ཀྱིས་ཀྱང་སྤངས་ཏེ། རྒྱང་རིང་པོ་ནས་མེ་ཏོག་རེ་ཙམ་འཐོར་བ་ལས། དྲུང་དུ་འོང་
མི་ནུས་ལ། དེའི་ཚེ་བདག་མྱུར་དུ་འཆི་བར་གོ་སྟེ་གནས་གསུམ་ལ་བརྟགས་པ་ན། སྔར་འདོད་
ཡོན་ལ་གདུང་བ་དྲག་པོས་བག་མེད་དུ་ལོངས་སྤྱད་པའི་དབང་གིས་ངན་སོང་དུ་སྐྱེ་བར་ཤེས་ནས་
ཉ་བྱེ་ཚན་ལ་བོར་བ་ལྟར་སྡུག་བསྔལ་གྱིས་འགྲེ་ལྡོག་བཞིན་དུ་ཤི་ནས་སླར་ངན་སོང་དུ་སྐྱེ་ཞིང་།
དེར་ཡང་སྣ་ཚོགས་པའི་སྡུག་བསྔལ་མྱོང་དགོས་ཏེ། དྲན་པ་ཉེར་བཞག་ལས།
ལྷ་རྣམས་འཆི་བར་གྱུར་པའི་ཚེ། །
སྡུག་བསྔལ་འབྱུང་བ་ཇི་སྙེད་པ། །
མནར་མེད་སེམས་ཅན་དམྱལ་བ་ཡི། །
བཅུ་དྲུག་ཆར་ཡང་མི་ཕོད་དོ། ། ཞེས་དང་།
5



དཔལ་ས་སྐྱའི་རིག་མཛོད།
ཡ:#
ཀྱི་ཧུད་ཤིང་རྟ་སྣ་ཚོགས་ཚལ། ། -
ཀྱི་ཧུད་རྫིང་བུ་དལ་གྱིས་འབབ། །
ཀྱི་ཧུད་སྡུག་པའི་རྣམ་ཤེས་ལྷ། །
སྨྲེ་སྔགས་འདོན་ཞིང་འོག་ཏུ་ལྟུང་། །
ཞེས་སོ། །གཟུགས་དང་གཟུགས་མེད་ཀྱི་ལྷ་རྣམས་ལ་དེ་ལྟ་བུའི་སྡུག་བསྔལ་མངོན་དུ་
གྱུར་པ་མེད་ཀྱང་། བྱ་ནམ་མཁའ་ལ་འཕུར་བ་མྱུར་དུ་ས་ལ་འབབ་དགོས་པ་ལྟར། ཟག་བཅས་
ཀྱི་དགེ་བའི་འཕེན་ཤུགས་རྫོགས་པ་ན། ལོག་པར་ལྟ་བས་སེམས་བསླུས་པའི་དབང་གིས་སླར་
འོག་ནས་འོག་ཏུ་ལྷུང་སྟེ། ངན་འགྲོ་ངན་སོང་ལོག་པར་ལྟུང་བ་རྣམས་སུ་སྐྱེས་ནས་སྡུག་བསྔལ་
མི་བཟད་པ་མྱོང་དགོས་སོ། །དེ་སྐད་དུ་བཤེས་སྤྲིང་ལས། །
ལྷ་ཡི་འཇིག་རྟེན་དག་ནས་འཕོས་པ་ལ། ། །
།
མ ག ལ་ཏེ་དགེ་བའི་ལྷག་མ་མེད་གྱུར་ན། །
བ་ན་དེ་ནས་དབང་མེད་དུད་འགྲོ་ཡི་དྭགས་དང་། །
བ་ལ་དམྱལ་བར་གནས་པ་གང་ཡང་རུང་བར་འགྱུར། །
ཞེས་སོ། །གལ་ཏེ་ཁམས་གོང་གི་ལྷ་འདི་རྣམས་ཏིང་ངེ་འཛིན་ཉི་ཚེ་ལ་གནས་པར་བཤད་
པ་མ་ཡིན་ནམ། དེ་དག་སླར་ངན་སོང་དུ་སྐྱེ་བའི་རྒྱུ་ཅི་ཡིན་ཞེ་ན། དེ་དག་ཏིང་ངེ་འཛིན་དེ་ལ་ཐར་
པ་དང་ཐར་ལམ་དུ་བསམ་སྟེ་ཡུན་རིང་དུ་གནས་ཀྱང་། ནམ་ཞིག་ཏིང་ངེ་འཛིན་དེའི་འཕེན་པ་
རྫོགས་ཏེ་དེ་ལས་ལངས་པ་ན། བདག་གིས་ལོ་གྲངས་དེ་ཙམ་ཞིག་ཏིང་ངེ་འཛིན་འབའ་ཞིག་
ལ་རྩེ་གཅིག་ཏུ་བགྱིས་ཀྱང་། ད་དུང་ཁམས་གསུམ་ལས་འདའ་བར་མ་ནུས་ན། འཇིག་རྟེན་
ན་ཐར་པ་ཞེས་གྲགས་པ་ནི་རྫུན་ནོ་སྙམ་དུ་ལོག་ལྟ་སྐྱེ་བར་འགྱུར་ལ། དེས་དགེ་རྩ་ཐམས་ཅད་
བཅོམ་ནས་ངན་སོང་དུ་སྐྱེ་བར་འགྱུར་ཏེ། ལན་མི་ལོན་པར་བསྟོད་པ་ལས།
སྐྱེ་



མ་དག་པའི་སྣང་བ་བཤད་པའི་སྐབས།
ཁྱོད་ཀྱི་བསྟན་ལ་རྒྱབ་ཕྱོགས་པའི། །
སྐྱེ་བོ་མ་རིག་གིས་ལྡོང་བ། །
སྲིད་རྩེའི་བར་དུ་ཕྱིན་ནས་ནི། །
སྡུག་བསྔལ་ཡང་འབྱུང་སྲིད་པ་སྒྲུབ། །ཅེས་དང་། །
བཤེས་སྤྲིང་ལས། །
གང་ཟག་ལོག་པར་ལྟ་བས་ལེགས་སྤྱད་ཀྱང་། །
ཐམས་ཅད་རྣམ་པར་སྨིན་པ་མི་བཟད་ལྡན། །ཞེས་གསུངས་སོ། །
སྤྱི
TU
:45:
CE
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཀྱེ་མ་བདག་ཅག་རྣམས་མཐོ་རིས་ཀྱི་འཇིག་རྟེན་བདེ་
བ་དང་ལྡན་པ་ཡིན་ནོ་སྙམ་དུ་སེམས་ཤིང་རེ་སྨོན་གྱི་གནས་སུ་བྱེད་པ་ནི་ཤིན་ཏུ་མ་བརྟགས་ཤིང་
མ་དཔྱད་པའི་རྨོངས་པའོ། །ཅུང་ཟད་བདེ་བ་ལྟར་སྣང་བ་ནི་སྐད་ཅིག་རེ་རེ་བཞིན་འགྱུར་བའི་
ཆོས་ཅན་གསོག་གསོབ་སྙིང་པོ་མེད་པ། ངེས་པར་སླུ་བའི་ཆོས་ཅན་ལས་མ་འདས་པ་ཞིག་ན།
གནས་སྐབས་ཀྱི་བདེ་བ་ལྟར་སྣང་ལ་བདེན་པར་མངོན་པར་ཞེན་ནས་དེ་ཐོབ་པའི་ཆེད་དུ་ངལ་
བ་མང་པོས་འཁྲུལ་པ་ལ་བླང་དོར་བྱེད་པ་ནི་སྨྱོ་བ་ལས་ཀྱང་ཤིན་ཏུ་སྨྱོ་བ་སྟེ། མཐོ་རིས་ཀྱི་ཕུན་
སུམ་ཚོགས་པ་ཐམས་ཅད་ཀྱི་གཙོ་བོར་གྲགས་པ་ཚངས་པ་དང་། བརྒྱ་བྱིན་དང་། འཁོར་ལོས་
སྒྱུར་བའི་རྒྱལ་པོ་དང་། ཉི་མ་དང་ཟླ་བ་ལ་སོགས་པའི་གནས་སྐབས་ནི་དེ་ལྟ་བུ། མི་རྣམས་
ཀྱི་ནང་དུ་སྐྱེས་པའི་དབང་ཕྱུག་ཕུན་སུམ་ཚོགས་པར་སེམས་པ་དེ་དག་གི་གནས་སྐབས་ནི་དེ་
ལྟ་བུ། སྐྱེ་བ་དང་རྒ་བ་དང་ན་བ་དང་འཆི་བའི་གནས་སྐབས་ནི་དེ་ལྟ་བུ། དབུལ་ཕོངས་སུ་
གྱུར་པ་དང་། ཕྲད་བྲལ་རེ་མོས་ཀྱི་གནས་སྐབས་ནི་དེ་ལྟ་བུ། ལྷ་མ་ཡིན་རྣམས་དང་། འདོད་



དཔལ་ས་སྐྱའི་རིག་མཛོད།
པ་དང་། གཟུགས་དང་། གཟུགས་མེད་པ་དག་གི་གནས་སྐབས་ནི་དེ་ལྟ་བུ་ཞེས་ཞིབ་ཏུ་བསམ་
ལ༑ ཀྱེ་མ་བློ་གྲོས་དང་ལྡན་པ་སུ་ཞིག་འཁོར་བའི་བདེ་བ་ལྟར་སྣང་ལ་ཞེན་པར་བྱེད། དེ་
བས་ན་མཐོ་རིས་ཀྱི་འཇིག་རྟེན་ནི་སྲིན་མོའི་གླིང་དང་མཚུངས་པ་སྟེ། སུ་ཞིག་ཆགས་པ་དང་
ཞེན་པ་དེ་ཉིད་ཕུང་བར་བྱེད་པ་ཡིན་ནོ་སྙམ་དུ་བསམས་ལ། འཁོར་བ་ལ་ནགས་ཚལ་ཚིག་
པའི་བྱའམ་མཚོ་འཁྱགས་པའི་ངང་པ་ལྟར་བློ་ཐག་རྦད་ཀྱིས་བཅད་དེ། ད་ནི་བདག་གིས་ཅི་
ནས་ཀྱང་འཁོར་བ་ལས་ཐར་ངེས་པའི་དམ་པའི་ཆོས་ཤིག་སྙིང་ཐག་པ་ནས་བགྱིའོ་སྙམ་དུ་བསམ་
པ་སོགས་བྱའོ། །
E
ང༽ ཁྱབ་པ་འདུ་བྱེད་ཀྱི་སྡུག་བསྔལ་བསམ་པ།
༡ སྤྱིར་འདུ་བྱེད་ཀྱི་སྡུག་བསྔལ་བསམ་པ།
གསུམ་པ་འདུ་བྱེད་སྡུག་བསྔལ་བསམ་སྟེ་ཐར་འདོད་བསྒོམ་པ་ལ། སྤྱིར་འདུ་བྱེད་ཀྱི་སྡུག་
བསྔལ་ཞེས་བྱ་བ་ཟག་བཅས་ཀྱི་ཚོར་བ་བཏང་སྙོམས་གནས་དང་བཅས་པ་དང་། སྲིད་པའི་རྐྱེན་
གྱིས་འཕངས་པའི་ཉེ་བར་ལེན་པའི་ཕུང་པོ་འདི་བླང་ཙམ་ཉིད་ནས་གནས་ངན་ལེན་གྱི་སྒོ་ནས་
སྡུག་བསྔལ་ལས་མ་འདས་ཀྱང་བྱིས་པ་སོ་སོའི་སྐྱེ་བོ་རྣམས་སྡུག་བསྔལ་གཞན་གྱིས་ཁ་ཁྱེར་ནས་
འདི་སྡུག་བསྔལ་ཙམ་དུ་ཡང་མ་ཤེས་ཤིང་། བདེ་བར་མངོན་པར་ཞེན་ནས་ཞུགས་པས་བསླུས་
པར་གྱུར་ལ། འཕགས་པ་རྣམས་ཀྱིས་ནི་དེ་སྡུག་བསྔལ་དུ་གཟིགས་ནས་རྟག་ཏུ་ཡིད་འབྱུང་
བར་མཛད་པ་ཡིན་ཏེ། མཛོད་འགྲེལ་ལས། །
ལག་མཐིལ་སྤུ་ཉག་གཅིག་བཞག་ན། །
མི་བདེ་བ་དང་སྡུག་བསྔལ་མེད། །
དེ་ཉིད་མིག་ཏུ་བཅུག་པ་ན། །



མ་དག་པའི་སྣང་བ་བཤད་པའི་སྐབས།
མི་བདེ་བ་དང་སྡུག་བསྔལ་སྐྱེད། །
བྱིས་པ་ལག་མཐིལ་འདྲ་བ་ཡིས། །
འདུ་བྱེད་སྡུག་བསྔལ་སྤུ་མི་རྟོགས། །
འཕགས་པ་མིག་དང་འདྲ་བ་རྣམས། །
དེ་ཡིས་རྟག་ཏུ་ཡིད་ཀྱང་འབྱུང༌། ། ཞེས་སོ། །
༢ ལས་ལ་ཟིན་པ་མེད་པའི་སྡུག་བསྔལ་བསམ་པ།
དེ་སྡུག་བསྔལ་དུ་བསམ་པ་ལ། ལས་ལ་ཟིན་པ་མེད་པའི་སྡུག་བསྔལ་བསམ། །འདོད་པས་
ཚིམ་པ་མེད་པའི་སྡུག་བསྔལ་བསམ། །སྐྱེ་ཤིས་སུན་པ་མེད་པའི་སྡུག་བསྔལ་བསམ། །ཞེས་ཏེ།
དང་པོ་ནི། དབུ་མ་བཞི་བརྒྱ་པ་ལས།
ལས་ནི་འབད་པས་བྱེད་འགྱུར་ཞིང་། །
བྱས་ཟིན་འབད་པ་མེད་པར་འཇིག །
དེ་ལྟར་བྱས་ཀྱང་ཁྱོད་ལ་ཀོ། །
ལས་ལ་ཆགས་བྲལ་འགའ་ཡོད་མིན། །
ཞེས་གསུངས་ཏེ། རྒས་རྒས་ཤི་ཤིའི་ལམ་དུ་ལས་བྱས་ཀྱང་ལས་ལ་ཟིན་པའི་དུས་མེད་
ཅིང་༑ མི་ཟིན་ཀྱང་དེ་ལ་ཆགས་པ་དང་བྲལ་རྒྱུ་མེད་པར། སླར་ཡང་ཞིང་པ་རྣམས་རྐང་ཁྲག་
རྡོ་ལ་བསྐུས། ལག་ཁྲག་ཤིང་ལ་བསྐུས། ཚོང་པ་རྣམས་རང་ཡུལ་ལ་བྱེས་བྱས། བྱེས་ཡུལ་
ལ་གཞིས་བྱས། ཉེ་འབྲེལ་སྡུག་པ་རྣམས་དང་ཡུད་ཙམ་རེ་འགྲོགས་པའི་སྐབས་ཀྱང་མེད་པར་ད་
དུང་དེ་བཞིན་དུ་བྱེད་དགོས་པའི་སྡུག་བསྔལ་ལས་མ་འདས་ཏེ། སྤྱོད་འཇུག་ལས།
འདོད་ལྡན་ངན་པ་ཁ་ཅིག་ནི། །
(55,་



དཔལ་ས་སྐྱའི་རིག་མཛོད།
ཉིན་རངས་ལས་ཀྱིས་ཡོངས་དུབ་སྟེ། །
ཁྱིམ་དུ་འོངས་ནས་ཆད་པའི་ལུས། །
རོ་དང་འདྲ་བར་ཉལ་བར་བྱེད། །
ཁ་ཅིག་བྱེས་བགྲོད་ཉོན་མོངས་དང༌། །
རིང་དུ་སོང་བའི་སྡུག་བསྔལ་ཅན། །
བུ་སྨད་འདོད་བཞིན་བུ་སྨད་རྣམས། །
ཁྱུད་ཀོར་ལོས་ཀྱང་མཐོང་མི་འགྱུར། །ཞེས་སོ། །
ལས་ལ་ཆགས་པའི་ཉེས་པ་ནི། འཕགས་པ་ལྷག་པའི་བསམ་པ་བསྐུལ་བ་ལས། །
ཉིན་དང་མཚན་དུ་སེམས་གཞན་མེད་པར་ནི། །
ཟས་དང་སྐོམ་ལ་རྒྱུན་དུ་སེམས་པར་བྱེད། །
དེ་ནི་རྟག་ཏུ་ཡོན་ཏན་འདོད་མ་ཡིན། །
ཉེས་པ་འདི་དག་ལས་ལ་དགའ་བའི་ཡིན། །
དེ་ནི་འདོད་ཆགས་ཤས་ནི་ཆེ་བར་སྐྱེ། །
དེ་ནི་བྲོ་བ་རྣམས་ལ་ཆགས་ཤིང་ཞེན། །
དེ་ནི་ངན་ངོན་ཙམ་གྱིས་དགའ་མི་འགྱུར། །
ཉེས་པ་འདི་དག་ལས་ལ་དགའ་བའི་ཡིན། །
དེ་ནི་འཁོར་མང་པོ་ལ་དགའ་འགྱུར་ཏེ། །
དེ་ཉམས་ན་ནི་ཤིན་ཏུ་སྡུག་བསྔལ་འགྱུར། །
དེ་ནི་བོང་བུ་བཞིན་དུ་འགྲེ་བར་འགྱུར། །
ཉེས་པ་འདི་དག་ལས་ལ་དགའ་བའི་ཡིན། །
[56)



མ་དག་པའི་སྣང་བ་བཤད་པའི་སྐབས།
ཞེས་གསུངས་པས། ཟིན་མེད་ཆུའི་གཉེར་མ་ལྟ་བུའི་ལས་ལ་ཆགས་པ་དང་བྲལ་བའི་
ཐབས་ལ་འབད་པར་བྱ་དགོས་སོ། །
༣ འདོད་པས་ཚིམ་པ་མེད་པའི་སྡུག་བསྔལ་བསམ་པ།
གཉིས་པ་འདོད་པས་ཚིམ་པ་མེད་པའི་སྡུག་བསྔལ་བསམ་པ་ནི། རྒྱ་ཆེར་རོལ་པ་ལས།
འདོད་པ་སྡུག་བསྔལ་རྩ་བ་སྟེ། །
བསམ་གཏན་དཀའ་ཐུབ་ཉམས་པར་བྱེད། །
འདོད་པ་ལན་ཚྭའི་ཆུ་འཐུང་བཞིན། །
སླར་ཡང་སྲེད་པ་འཕེལ་བར་བྱེད། །
ཅེས་གསུངས་ཏེ། དེ་ཡང་རང་རེ་རྣམས་ཀྱིས་ཚེ་རབས་ཐོག་མ་མེད་པ་ནས་འདོད་ཡོན་
འདི་ལ་ལོངས་མ་སྤྱད་བྱ་བ་ངོས་བཟུང་རྒྱུ་མེད་པ་ཞིག་སྤྱད་ཡོད་ཀྱང་། ད་དུང་ཚིམ་པ་མེད་པའི་
ཁར་སླར་འདོད་པ་ལ་མངོན་ཞེན་ཆེར་སོང་ནས་བག་མེད་དུ་སྤྱད་པའི་དབང་གིས་འཁོར་བར་
གཏན་འཁྱམས་སུ་སོང་སྟེ། སྡུག་བསྔལ་འདི་མ་མྱོང་བྱ་བ་གཅིག་ཀྱང་མེད་ཅིང་མངལ་སྐྱེས་སུ་
སྐྱེས་ནས་མའི་ནུ་ཞོ་འཐུངས་པ་ཁོ་ན་བསགས་ནའང་རྒྱ་མཚོ་བཞི་ལས་མང་སྟེ། བཤེས་སྤྲིང་ལས།
རེ་རེས་རྒྱ་མཚོ་བཞི་ལས་ལྷག་པ་ཡི། །
འོ་མ་བཏུང་སྟེ་ད་དུང་སོ་སོ་ཡི། །
སྐྱེ་བོའི་རྗེས་སུ་འབྲང་བའི་འཁོར་བ་བས། །
དེ་བས་ཆེས་མང་ཉིད་ཅིག་བཏུང་འཚལ་ལོ། །
ཞེས་སོ། །དེ་བཞིན་དུ་དམྱལ་བར་སྐྱེས་ནས་ཐོ་ལུམ་ཟོས་པ་དང་། ཁྲོ་ཆུ་འཐུང་བ་ལའང་
གྲངས་མེད། ཡི་དྭགས་སུ་སྐྱེས་ནས་རྣག་ཁྲག་ཟོས་པ་ལའང་ཚད་མེད། དུད་འགྲོར་སྐྱེས་ནས་
བ (57)



དཔལ་ས་སྐྱའི་རིག་མཛོད།
རང་ཤ་རང་གིས་ཟོས་པ་དང་། ཉིང་ཤ་ཉིང་གིས་ཟོས་པ་ལའང་མཐའ་མེད་དེ། རྒྱ་ཆེར་རོལ་
པ་ལས།
[E
[E
འདོད་པ་ཐམས་ཅད་མི་གཅིག་གིས་ཐོབ་ཀྱང་། །
དེས་ཀྱང་ཆོག་པ་མེད་པར་ད་དུང་འཚོལ། །
འདོད་པ་བསྟེན་ན་ཕྱིར་ཡང་སྲེད་པ་འཕེལ། །
འདོད་པའི་ཁོལ་པོ་རྣམས་ནི་གཤགས་ཤིང་གཏུབས། །ཅེས་སོ། །
ཁྱད་པར་ནོར་ལ་ཆགས་པའི་ཉེས་པ་ནི། སྤྱོད་འཇུག་ལས།
བསག་དང་བསྲུང་དང་བརླག་པའི་གདུང་བ་ཡིས། །
ནོར་ནི་ཕུང་ཁྲོལ་མཐའ་ཡས་ཤེས་པར་བྱ། །
ནོར་ལ་ཆགས་པས་གཡེངས་པར་གྱུར་པ་རྣམས། །
སྲིད་པའི་སྡུག་བསྔལ་ལས་གྲོལ་སྐབས་མེད་དོ། །
འདོད་ལྡན་རྣམས་ལ་དེ་ལ་སོགས། །
ཉེས་དམིགས་མང་ལ་མནོག་ཆུང་སྟེ། །
ཤིང་རྟ་འདྲེན་པའི་ཕྱུགས་དག་གིས། །
རྩྭ་ནི་ཁམ་འགའ་ཟོས་པ་བཞིན། །
ཕྱུགས་ཀྱིས་བསྒྲུབས་ནའང་མི་དཀོན་པའི། །
མནོག་ཆུང་གང་ཡིན་དེ་དོན་དུ། །
དལ་འབྱོར་ཕུན་ཚོགས་རྙེད་དཀའ་འདི། །
ལས་ཀྱིས་མནར་བ་རྣམས་ཀྱིས་བཅོམ། །ཞེས་སོ། །
བུད་མེད་ལ་ཆགས་པའི་ཉེས་པའང་། དྲན་པ་ཉེར་གཞག་ལས།
[58



མ་དག་པའི་སྣང་བ་བཤད་པའི་སྐབས།
རྣམ་པ་ཀུན་དུ་ནོར་འཇིག་དང་། །
ངན་སོང་རྩ་བ་བུད་མེད་ཡིན། ། ས་
མི་གང་དག་ནི་བུད་མེད་འདོད། ། ད་
དེ་དག་བདེ་བར་ག་ལ་འགྱུར། ། །
བུད་མེད་ཕུང་བར་བྱེད་པ་སྟེ། །
འཇིག་རྟེན་འདི་དང་ཕ་རོལ་ཏུ། ། རང་
གལ་ཏེ་བདག་ལ་ཕན་འདོད་ན། །
དེ་བས་བུད་མེད་རྣམ་པར་སྤང་། །
ཞེས་སོ། །དེ་བས་ན་ཕུང་ཁྲོལ་ཐམས་ཅད་ཀྱི་རྩ་བ་འདོད་ཡོན་ལ་ཆགས་པ་དང་ཞེན་པའི་
རྟོག་པ་ཐམས་ཅད་སྤང་བར་བྱ་སྟེ། སྤྱོད་འཇུག་ལས། །
འཇིག་རྟེན་འདི་དང་ཕ་རོལ་ཏུ། །
འདོད་པ་རྣམས་ནི་ཕུང་ཁྲོལ་སྐྱེད། ། ད་
འདིར་ནི་བསད་དང་བཅིང་དང་གཅོད། །
ཕ་རོལ་ཏུ་ནི་དམྱལ་སོགས་སྒྲུབ། ། ཅེས་སོ། །
༤ སྐྱེ་ཤིས་སུན་པ་མེད་པའི་སྡུག་བསྔལ་བསམ་པ།
གསུམ་པ་སྐྱེ་ཤིས་སུན་པ་མེད་པའི་སྡུག་བསྔལ་བསམ་པ་ནི། སློབ་སྤྲིང་ལས།
ས་ཕྱོགས་གང་དུ་གནས་མ་བྱས་པའི་ས་ཕྱོགས་དེ་ཡོད་མིན། །
སེམས་ཅན་གང་གི་ལྟོར་མ་ཉལ་བའི་སེམས་ཅན་དེ་ཡོད་མིན། །
ཞེས་གསུངས་ཏེ། འོ་སྐོལ་རྣམས་བསྐལ་པ་དཔག་ཏུ་མེད་པའི་སྔོན་རོལ་ཞིག་ནས་ད་ལྟར་
759.



དཔལ་ས་སྐྱའི་རིག་མཛོད། །
$E
]
[=
གྱི་བར་དུ་ལས་དང་ཉོན་མོངས་པའི་དབང་གིས་འཁོར་བའི་སྐྱེ་གནས་རྣམས་སུ་འཁྱམས་ཤིང་སོང་
སོང་བ་ལས། ས་ཕྱོགས་འདིར་བདག་གིས་སྐྱེ་བ་མ་བླངས་བྱ་བའི་ས་ཕྱོགས་སམ། སེམས་
ཅན་འདིའི་ལྟོ་བར་བདག་གིས་མ་ཉལ་བྱ་བའི་སེམས་ཅན་ནམ། རིགས་དྲུག་གི་ནང་ཚན་འདིར་
མ་སྐྱེས་བྱ་བའི་མཚན་གཞི་གཅིག་ཙམ་ཡང་མི་རྙེད། སེམས་ཅན་གྱི་རིགས་གཅིག་ཉིད་དུ་ཡང་
ཡང་སྐྱེས་ཤིང་ཤི་བའི་རུས་པ་ཕྱོགས་གཅིག་ཏུ་བསགས་ན་ཚངས་པའི་འཇིག་རྟེན་ལས་ཀྱང་མཐོ།
མ་བྱས་པའི་གྲངས་ཀྱི་མཐའ་ས་ཆེན་པོ་འདི་རྒྱ་ཤུག་གི་ཚི་གུ་ཙམ་གྱི་རིལ་བུར་སིལ་ནའང་ད་དུང་
སས་མི་ལྡང་ངོ༌། །དེ་སྐད་དུ། བཤེས་སྤྲིང་ལས། །
རེ་རེའི་བདག་ཉིད་རུས་པའི་ཕུང་པོ་ནི། །
ལྷུན་པོ་མཉམ་པ་སྙེད་ཅིག་འདས་གྱུར་ཏེ། །
མ་ཡི་ཐུག་མཐའ་རྒྱ་ཤུག་ཚི་གུ་ཙམ། །
རིལ་བུར་བགྲངས་ཀྱང་ས་ཡིས་ལྡང་མི་འགྱུར། །ཞེས་སོ། །
རྗེ་བཙུན་རིན་པོ་ཆེའི་མགུར་ལས་ཀྱང་།
འདུ་བྱེད་ཀྱི་སྡུག་བསྔལ་བསམ་ཙ་ན། །
བྱས་པའི་ལས་ལ་ཟིན་པ་མེད། །་
མི་མང་ཡང་སྡུག་ལ་ཉུང་ཡང་སྡུག །
ནོར་ཕྱུག་ཀྱང་སྡུག་ལ་ལྟོགས་ཀྱང་སྡུག །
མི་ཚེ་ཐམས་ཅད་གྲབས་ལ་ཟད། །
གྲབས་བྱེད་པའི་ངང་ལ་ཐམས་ཅད་འཆི། །
ཤི་ཡང་གྲབས་ལ་ཟིན་པ་མེད། །
ཚེ་ཕྱི་མའི་གྲབས་ཀྱི་མགོ་ལ་འཇུག །
༧)
60



མ་དག་པའི་སྣང་བ་བཤད་པའི་སྐབས།
འཁོར་བ་སྡུག་བསྔལ་གྱི་ཕུང་པོ་ལ། །
ཞེན་པར་བྱེད་རྣམས་ཐེ་ལེ་ལེ། །
ཞེས་སོ། །མདོར་ན་འཁོར་བ་འདི་སོས་དུས་མེད་པའི་ནད་པ། ཐར་དུས་མེད་པའི་བཙོན་ར།
སླེབ་དུས་མེད་པའི་མགྲོན་པོ་ལྟར། གང་ལྟར་བྱས་ཀྱང་། གང་དུ་གནས་ཀྱང་། སུ་དང་འགྲོགས་
ཀྱང༑ ཅི་ལ་ལོངས་སྤྱོད་ཀྱང་སྡུག་བསྔལ་གྱི་རང་བཞིན། སྡུག་བསྔལ་གྱི་འབྱུང་གནས། སྡུག་
བསྔལ་གྱི་འཁོར་ལོ་ལས་ནམ་ཡང་མ་འདས་པར་ཤེས་པར་བྱས་ནས། ཤེས་ལྡན་རྣམས་ཀྱིས་
མགོའམ་གོས་ལ་མེ་ཤོར་བ་བཟློག་པ་ལྟ་བུའི་བརྩོན་འགྲུས་བརྩམས་ཏེ། འཁོར་བའི་བཙོན་ར་
ལས་ཐར་པའི་ཐབས་ལ་འབད་པར་བྱ་དགོས་ཏེ། དེ་ལས་གལ་ཆེ་བའི་དགོས་པ་གཞན་བསྒྲུབ་
རྒྱུ་མེད་པའི་ཕྱིར་རོ། །དེ་སྐད་དུ་ཡང་བཤེས་སྤྲིང་ལས། ་
འཁོར་བ་དེ་འདྲ་ལགས་པས་ལྷ་མི་དང་
། །
དམྱལ་བ་ཡི་དྭགས་དུད་འགྲོ་རྣམས་དག་ཏུ། །
སྐྱེ་བ་བཟང་པོ་མ་ལགས་སྐྱེ་བ་ནི། །
གནོད་པ་དུ་མའི་སྣོད་གྱུར་ལགས་མཁྱེན་མཛོད། །
མགོའམ་གོས་ལ་གློ་བུར་མེ་ཤོར་ན། །
དེ་དག་བཟློག་ཕྱིར་བགྱི་བ་བཏང་ནས་ཀྱང་། ། །
ཡང་སྲིད་མེད་པར་བགྱི་སླད་འབད་འཚལ་ཏེ། །
དེ་བས་ཆེས་མཆོག་དགོས་པ་གཞན་མ་མཆིས། །
ཞེས་སོ། །དེས་ན་འཁོར་བ་ལས་ཐར་པའི་ཆེད་དུ་དམ་པའི་ཆོས་བསྒྲུབ་འདོད་ཀྱི་བློ་སྐྱེད་
པ་གལ་ཆེ་སྟེ། སྤྱོད་འཇུག་ལས།།
བདག་ནི་སྔོན་དང་ད་ལྟར་ཡང་། །
[61)



དཔལ་ས་སྐྱའི་རིག་མཛོད།
ཆོས་ལ་མོས་དང་བྲལ་བ་ཡིས། །
ཕོངས་པ་འདི་འདྲ་བྱུང་བར་གྱུར། །
སུ་ཞིག་ཆོས་ལ་མོས་པ་གཏོང་། ། ཞེས་སོ། །
E
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཀྱེ་མ་བདག་གིས་ཚེ་རབས་མང་པོར་ཉེར་ལེན་གྱི་ཕུང་
པོ་ལ་ཁ་འཛིན་བྱ་བའི་བསམ་པས། ཟིན་མེད་ཆུའི་གཉེར་མ་ལྟ་བུའི་འདུ་བྱེད་ཀྱི་ལས་ཇི་སྙེད་
ཅིག་བྱས་ཀྱང་དེ་སྙེད་དུ་སྡུག་བསྔལ་བ་ཁོ་ན་ལས་ངལ་བ་བྱས་པའི་འབྲས་བུ་ནི་འདི་ལྟ་བུའོ་
ཞེས་བསམ་དུ་རུང་བ་ཅུང་ཟད་ཀྱང་མེད་ཅིང་། ཕྱི་ནང་གི་འདོད་ཡོན་སྣ་ཚོགས་པ་ཞིག་ལ་
བག་ཡངས་སུ་སྤྱད་ཀྱང་ད་དུང་འདོད་ཡོན་ལ་ཆགས་པ་ཁ་བྲི་བ་ཙམ་ཡང་མེད་པའི་སྟེང་དུ་འདོད་
པའི་གདུང་བ་མེ་འབར་བ་ལ་ཤིང་བསྣན་པ་ལྟ་བུར་གྱུར། རིགས་དྲུག་གི་སྐྱེ་གནས་གྲངས་མེད་
པ་ཞིག་བླངས་ཀྱང་། ཐར་ལམ་གྱི་སྣ་ཟིན་པ་ཙམ་ཡང་མེད་པའི་སྟེང་དུ་ད་དུང་འཁོར་བར་གཏན་
འཁྱམ་བྱ་དགོས་པའི་གནས་སྐབས་འདི་འདྲར་གྱུར་པ་ནི་གཞན་སུས་ཀྱང་བྱས་པ་མ་ཡིན་གྱི།
རང་གིས་རང་བསླུས། རང་མགོ་རང་གིས་བསྐོར། རང་སྡུག་རང་གིས་བྱས་པས་ལེན་པ་ཡིན།
བསླུ་མེད་ཀྱི་སྐྱབས་བླ་མ་དང་དཀོན་མཆོག་ལ་ཡིད་མ་ཆེས། འཁོར་བ་སྡུག་བསྔལ་གྱི་རང་བཞིན་
ལ་བདེ་བར་བཟུང་། མཐོ་རིས་ཀྱི་བདེ་བ་མི་རྟག་པ་ལ་རྟག་པར་བཟུང་། འདུ་བྱེད་ཀྱི་ལས་ཆུའི་
གཉེར་མ་ལྟ་བུས་གཡེངས། འདོད་ཡོན་བདུད་ཀྱི་བསླུ་བྲིད་ལ་ཆགས། སྐྱེ་འཆི་སྡུག་བསྔལ་གྱི་
འཁྲུལ་འཁོར་ལ་སྐྱོ་བ་མ་སྐྱེས་པས་ལེན་པ་ཡིན་ནོ། །ད་ནི་ད་རེས་ཀྱི་ལུས་རྟེན་འདི་ལ་འཇིག་
རྟེན་གྱི་བྱ་བ་སྙིང་པོ་མེད་པ་ཐམས་ཅད་མཆིལ་མའི་ཐལ་བ་བཞིན་དུ་བོར་ལ། བློ་བླ་མ་དང་
དཀོན་མཆོག་ལ་གཏད་དེ། དགེ་བའི་བཤེས་གཉེན་གྱི་གདམས་ངག་ལ་བརྟེན་ནས་ཐར་ལམ་
E\་



མ་དག་པའི་སྣང་བ་བཤད་པའི་སྐབས།
བསམ་
གྱི་སྣ་ཅི་ཟིན་ཞིག་བྱ། སྡུག་བསྔལ་གྱི་མེ་རབ་ཏུ་ཞི་བར་ནུས་པའི་དམ་པའི་ཆོས་གཤའ་མ་ཅིག་
སྙིང་ཐག་པ་ནས་བགྱིའོ་སྙམ་དུ་ཤ་ལ་བབ། རུས་ལ་ཐུག་པའི་ཚུལ་དུ་བསམས་ལ། བདག་གིས་
དམ་པའི་ཆོས་བསྒྲུབ་པ་ཐར་པའི་ལམ་དུ་འགྲོ་བ་ཞིག་བླ་མ་དང་དཀོན་མཆོག་མཁྱེན་ཞེས་བསམ་
ཞིང་། དད་གུས་ཀྱི་ཤུགས་དྲག་པོས་གསོལ་བ་བཏབ། མིག་ནས་མཆི་མ་འབྱུང་བ་དང་། ངག་
ནས་ཅ་ཅོ་འཆོར་བ་དང་། ལུས་ཀྱི་བ་སྤུ་གཡོ་བ་ལ་སོགས་པའི་ཉམས་མ་སྐྱེས་ཀྱི་བར་དུ་བསྒོམ།
ཉམས་སྐྱེས་ན་ཉམས་སྣ་མི་བསྐྱིལ་བར་དམིགས་པ་དང་བསྲེ་ཞིང་བསྒོམས་པས། འཁོར་བ་ལས་
ཐར་འདོད་ཀྱི་བློ་བཅོས་མིན་སྐྱེ་བར་འགྱུར་རོ། །མཇུག་ཏུ་དགེ་རྩ་བསྔོས་ལ་སྤྱོད་ལམ་ཐམས་
ཅད་དྲན་ཤེས་དང་ལྡན་པའི་སྒོ་ནས་འཁོར་བ་ལ་བཙོན་ར་དང༌། ཐར་པ་ལ་ཁང་བཟང་ལྟ་
བུའི་འདུ་ཤེས་ཀྱིས་ཐོས་བསམ་བསྒོམ་གསུམ་གང་བྱེད་ཀྱང་འཁོར་བའི་སྡུག་བསྔལ་གྱི་གཉེན་
པོར་འགྱུར་བའི་ཐབས་ལ་འབད་པར་བྱའོ། །
དེ་ལྟར་བསམས་པའི་ཕན་ཡོན་ནི། རྗེ་བཙུན་རིན་པོ་ཆེ་གྲགས་པའི་ཞལ་སྔ་ནས། སེམས་
ཅན་གྱི་འགྲོ་བ་གང་དུ་སྐྱེས་ཀྱང་སྐྱིད་མེད་པའི་བསམ་མནོ་ཐག་ཆོད་ན་ཅི་བྱས་པ་ཐམས་ཅད་ཆོས་
སུ་འགྲོ་བ་ཡིན་ཞེས་གསུངས་པ་ལྟར་རོ། །



དཔལ་ས་སྐྱའི་རིག་མཛོད།
གཉིས། བརྩོན་འགྲུས་རྩོམ་པ་དལ་འབྱོར་རྙེད་དཀའི་ཁྲིད། །
ཀ༽ དལ་འབྱོར་མི་ལུས་རྙེད་པར་དཀའ་བ་བསམ་པ།
༡ སྤྱིར་དལ་འབྱོར་མི་ལུས་རྙེད་པར་དཀའ་བར་བསམ་པ།
གཉིས་པ་བརྩོན་འགྲུས་རྩོམ་པ་དལ་འབྱོར་རྙེད་དཀའི་ཁྲིད་ནི། གཞུང་ལས་ཉོན་མོངས་
པ་ལ་ཞེས་པས་བསྟན་ཏེ། ཉོན་མོངས་པས་ཀུན་ནས་བསླངས་པའི་ལས་ཀྱི་འབྲས་བུ་ངན་སོང་ཁོ་
ན་ལས་མཐོ་རིས་ཀྱི་ལུས་རྟེན་རྙེད་དཀའ་བར་རྟོགས་ནུས་པའི་ཕྱིར་རོ། །དེ་ཡང་འཁོར་བ་སྡུག་
བསྔལ་གྱི་རང་བཞིན་དུ་ཤེས་ནས་དེ་ལས་ཐར་བའི་ཐབས་དམ་པའི་ཆོས་ཉམས་སུ་ལེན་དགོས་
ཤིང་། དེ་ཉམས་སུ་ལེན་པ་ལ་དལ་འབྱོར་གྱི་མི་ལུས་སྐྱོན་མེད་པ་ཞིག་ཐོབ་དགོས་པ་ལས།
དེ་ཡང་ནས་ཡང་དུ་རྙེད་པ་མ་ཡིན་ཏེ། སྡོང་པོ་བཀོད་པ་ལས། མི་ཁོམ་པ་བརྒྱད་ལས་ལོག་
པ་ཡང་རྙེད་པར་དཀའ། མིར་འགྱུར་པ་ཡང་རྙེད་པར་དཀའ། དལ་བ་ཕུན་སུམ་ཚོགས་པ་ཡང་རྙེད་
པར་དཀའ། སངས་རྒྱས་འབྱུང་བ་ཡང་རྙེད་པར་དཀའ་ཞེས་གསུངས་ཤིང་། སྤྱོད་འཇུག་ལས་ཀྱང་།
དལ་འབྱོར་འདི་ནི་རྙེད་པར་ཤིན་ཏུ་དཀའ། །
སྐྱེས་བུའི་དོན་གྲུབ་ཐོབ་པར་གྱུར་པ་ལ། །
གལ་ཏེ་འདི་ལ་ཕན་པ་མ་བསྒྲུབས་ན། །
ཕྱིས་འདི་ཡང་དག་འབྱོར་པ་ག་ལ་འགྱུར། །ཞེས་སོ། །
༢ རྒྱུ་ཡི་སྒོ་ནས་རྙེད་པར་དཀའ་བ་བསམ་པ།
དེ་བཤད་པ་ལ། དལ་འབྱོར་མི་ལུས་རྙེད་པར་དཀའ་བ་བསམ། །རྙེད་པའི་ལུས་རྟེན་
64



མ་དག་པའི་སྣང་བ་བཤད་པའི་སྐབས།
ཕན་འདོགས་ཆེ་བ་བསམ། །ཐོབ་པའི་དལ་བ་ཡུན་དུ་གནས་མིན་བསམ། །ཞེས་སོ། །
དང་པོ་ལ། རྒྱུ་ཡི་སྒོ་ནས་རྙེད་པར་དཀའ་བ་བསམ། །གྲངས་ཀྱི་སྒོ་ནས་རྙེད་པར་དཀའ་བ་
བསམ། །ངོ་བོའི་སྒོ་ནས་རྙེད་པར་དཀའ་བ་བསམ། །ཞེས་སོ། །དེའི་དང་པོ་ནི། སྤྱོད་འཇུག་ལས།
དགེ་བ་དག་ཀྱང་མ་བྱས་ཤིང་། །
སྡིག་པ་དག་ནི་ཉེར་བསགས་ན། །
བསྐལ་པ་བྱེ་བ་བརྒྱར་ཡང་ནི། །
བདེ་འགྲོའི་སྒྲ་ཡང་ཐོས་མི་འགྱུར། །
ཞེས་གསུངས་ཏེ། དམ་པའི་ཆོས་སྒྲུབ་པའི་རྟེན་དལ་འབྱོར་གྱི་མི་ལུས་ཐོབ་པ་ལ་རྒྱུ་དགེ་
བ་རྣམ་དག་ཅིག་བྱ་དགོས་ཀྱི། དགེ་བ་མ་བྱས་ཤིང་སྡིག་པ་བསགས་ན་དལ་འབྱོར་ཐོབ་པ་ལྟ་ཅི།
བདེ་འགྲོའི་སྒྲ་ཙམ་ཡང་བསྐལ་པ་མང་པོར་ཐོས་པར་དཀའོ། །དེས་ན་རྒྱུ་དགེ་བ་རྣམ་དག་བྱེད་
མཁན་དཀོན་པའི་ཕྱིར། འབྲས་བུ་དལ་འབྱོར་ཐོབ་པའང་དཀོན་ནོ། །དལ་འབྱོར་གྱི་རྒྱུར་གྱུར་
པའི་དགེ་བ་དེ་ཡང་ཚུལ་ཁྲིམས་རྣམ་པར་དག་པ་བསྲུང་བ་ལ་བྱའི། སྦྱིན་པ་སྣ་རེ་ཙམ་གཏོང་
བ་ལ་སོགས་པས་ནི་མཐོ་རིས་ཀྱི་ལུས་རྟེན་འཕེན་པར་མི་ནུས་ཏེ། འཇུག་པ་ལས། །
སྐྱེ་བོ་ཚུལ་ཁྲིམས་རྐང་པ་ཆག་གྱུར་ན། །
སྦྱིན་པས་ལོངས་སྤྱོད་ལྡན་ཡང་ངན་འགྲོར་ལྟུང་། །ཞེས་སོ། །
དེས་ན་ཚུལ་ཁྲིམས་རྣམ་དག་སྲུང་བ་དཀོན་པའི་ཕྱིར་མཐོ་རིས་ཀྱི་ལུས་རྟེན་ཐོབ་པ་ཆེས་
ཤིན་ཏུ་དཀོན་ནོ། ། ། །
༣ གྲངས་ཀྱི་སྒོ་ནས་རྙེད་པར་དཀའ་བ་བསམ་པ།
གཉིས་པ་གྲངས་ཀྱི་སྒོ་ནས་རྙེད་པར་དཀའ་བ་ནི། དལ་འབྱོར་ཐོབ་པ་དེ་ཙམ་དུ་ཅི་དཀའ་
op



དཔལ་ས་སྐྱའི་རིག་མཛོད། །
མི་མང་དུ་འདུག་གོ་སྙམ་ན། དེ་ནི་རྟོག་དཔྱོད་ཞིབ་མོས་ལེགས་པར་མ་བརྟགས་པ་ཡིན་ཏེ། སྤྱིར་
སེམས་ཅན་གྱི་ཁམས་ན་ལུས་ཐོབ་པ་ལས་ཀྱང་མ་ཐོབ་པའི་བར་དོའི་སེམས་ཅན་ཆེས་མང་བ་ཞིག་
ཡོད་པར་སྣང་བའི་ཕྱིར་རོ། །དེའི་རྒྱུ་མཚན་སོས་ཀའི་དུས་སེམས་ཅན་གྱི་རོ་གཅིག་ཞག་ཁ་ཡར་
བཞག་ན། དེའི་ནང་ཐམས་ཅད་ལ་འབུས་ཁེངས་པར་མཐོང་ཞིང་དེ་བཞིན་དུ་ཤི་བའི་རོ་གཉིས་
དང་གསུམ་ལ་སོགས་པ་ནས་ཇི་སྙེད་ཅིག་བཞག་ཀྱང་དེ་སྙེད་ཀྱི་འབུ་འབྱུང་བར་མཐོང་བའི་ཕྱིར་
རོ༑ །དེས་ན་འབུ་གཅིག་པུར་སྐྱེ་འགྱུར་གྱི་བར་དོ་ལའང་ཐུག་པ་མེད་ན། སེམས་ཅན་གཞན་
གྱི་ལྟ་ཅི་སྨོས། དྲི་མ་མེད་པའི་མདོ་སྡེ་རྣམས་ལས། བར་དོར་ཡུན་རིང་པོར་གནས་པར་གསུངས་
པའང་ཤིན་ཏུ་འཐད་པར་མངོན་ཏེ། ལུས་ལོངས་པའི་རྟེན་འབྲེལ་མ་འགྲིག་གི་བར་དུ་ལུས་མི་
ལོངས་པར་སྣང་བའི་ཕྱིར་རོ། །ལུས་ཐོབ་པ་ལའང་ངན་སོང་གི་ལུས་མང་གི །མཐོ་རིས་ཀྱི་ལུས་
དཀོན་ཏེ། འདུལ་བ་ལུང་ལས། མཐོ་རིས་ནས་ངན་སོང་དུ་འགྲོ་བ་ནི་ས་ཆེན་པོའི་རྡུལ་ཙམ་མོ། །
ངན་སོང་ནས་མཐོ་རིས་སུ་འགྲོ་བ་ནི་སེན་མོའི་སྟེང་གི་རྡུལ་ཙམ་མོ། །མཐོ་རིས་ནས་མཐོ་རིས་
སུ་འགྲོ་བ་ནི་སེན་མོའི་སྟེང་གི་རྡུལ་ཙམ་མོ། །ངན་སོང་ནས་ངན་སོང་དུ་འགྲོ་བ་ནི་ས་ཆེན་པོའི་
རྡུལ་ཙམ་མོ་ཞེས་གསུངས་ཤིང་། དེ་བཞིན་དུ་དམྱལ་བ་ནི་ས་ཆེན་པོའི་རྡུལ་ཙམ་མོ། །ཡི་དྭགས་
ནི་ཁ་བ་བུ་ཡུག་འཚུབ་པ་ཙམ་མོ། །དུད་འགྲོ་ནི་ཆང་དར་མའི་སྦང་མ་ཙམ་མོ་ཞེས་གསུངས་པས་
སོ༑ །དེས་ན་འགྲོ་བ་གཞན་ལ་ལྟོས་ན་མི་ནི་སྲིད་པ་ཙམ་དུ་སྣང་སྟེ། གཞན་ལྟ་ཞོག །ཁ་འཐོར་
གྱི་དུད་འགྲོ་གཅིག་པུ་ལ་བསམ་ནའང་། དབྱར་གྱི་དུས་རི་གཅིག་གི་ངོས་ལ་དུད་འགྲོ་ཕྲ་མོ་
མཐའ་ཡས་པ་ཞིག་སྣང་ཞིང་། དེའི་ནང་ཚན་གྲོག་སྦུར་ལྟ་བུ་རེ་རེ་ལའང་བསམ་གྱིས་མི་ཁྱབ་
པར་སྣང་བའི་ཕྱིར་རོ། །
ho



མ་དག་པའི་སྣང་བ་བཤད་པའི་སྐབས། །
༤ དཔེའི་སྒོ་ནས་རྙེད་པར་དཀའ་བ་བསམ་པ།
དེ་ཉིད་དཔེའི་སྒོ་ནས་སྟོན་པ་ནི། སྤྱོད་འཇུག་ལས། །
དེ་ཉིད་ཕྱིར་ན་བཅོམ་ལྡན་གྱིས། །
རྒྱ་མཚོ་ཆེར་གཡེངས་གཉའ་ཤིང་གི ། །
བུ་གར་རུས་སྦལ་མགྲིན་ཆུད་ལྟར། །
མི་ཉིད་ཤིན་ཏུ་ཐོབ་དཀར་གསུངས། ། ས་ལ་
1:ཞེས་གསུངས་ཤིང་། གང་དུ་གསུང་ན། དགའ་བོ་རབ་ཏུ་བྱུང་བའི་མདོ་ལས། དགེ་སློང་དག་
འཇིག་རྟེན་གྱི་ཁམས་འདི་རྒྱ་མཚོ་ཆེན་པོ་གཅིག་ཏུ་གྱུར་པའི་ནང་ན་རུས་སྦལ་ལོང་བ་ཚེ་ཡུན་རིང་
པོ་འཚོ་བ་ཞིག་གནས་ཤིང་དེ་ལོ་བརྒྱ་འདས་པ་ན་ལན་གཅིག་གྱེན་དུ་འབྱུང་ལ། རྒྱ་མཚོ་དེ་ན་
གཉའ་ཤིང་བུ་ག་གཅིག་པ་ཞིག་ཡོད་དེ། དེ་ཤར་གྱི་རླུང་གིས་བདས་ན་ནི་ནུབ་ཀྱི་ཕྱོགས་སུ་
འགྲོ༑ ནུབ་ཀྱི་རླུང་གིས་བདས་ན་ནི་ཤར་ཕྱོགས་སུ་འགྲོ་ཞེས་སོགས་རྒྱ་ཆེར་བཀའ་སྩལ་ནས།
དགེ་སློང་དག་རུས་སྦལ་ལོང་བ་དེ་གྱེན་དུ་འབྱུང་བའི་མགྲིན་པ་གཉའ་ཤིང་དེའི་བུ་གར་ཆུད་པར་
འགྱུར་བའི་དུས་དེ་ནི་ཡོད་ཀྱི། དགེ་སློང་དག་མིར་སྐྱེ་བ་ཐོབ་པ་ནི་དེ་བས་ཀྱང་ཆེས་དཀའ་བར་ང་
སྨྲའོ་ཞེས་གསུངས་ཏེ། དེའི་དོན་ནི་རྒྱ་མཚོ་ཁ་ཞེང་ཆེ་བ་ལྟར་འགྲོ་བ་གཞན་གྱི་སྐྱེ་གནས་རྒྱ་
ཆེ་ཞིང་གྲངས་མང་། གཉའ་ཤིང་ལ་བུ་ག་གཅིག་ལས་མེད་པ་ལྟར་མིའི་སྐྱེ་གནས་རྒྱ་ཆུང་ཞིང་
ཉུང་༑ རུས་སྦལ་ལོ་བརྒྱ་ན་སྟེང་དུ་ལན་རེ་ལས་མི་འབྱུང་བ་ལྟར། མིར་སྐྱེ་འགྱུར་གྱི་ལས་
སོགས་པ་དཀོན། རུས་སྦལ་མིག་ལོང་བ་ལྟར་བསགས་པའི་ལས་དེ་ཡང་མཐུ་ཆུང་། གཉའ་ཤིང་
ཕྱོགས་ཀུན་ཏུ་རླུང་གིས་བསྐྱོད་པ་ལྟར་སྐྱེ་བའི་རྟེན་འབྲེལ་འགྲིག་པ་ལ་འགལ་རྐྱེན་མང་བའོ། །
དེ་སྐད་དུ་བཤེས་སྤྲིང་ལས།
67



དཔལ་ས་སྐྱའི་རིག་མཛོད།
རྒྱ་མཚོ་གཅིག་གནས་གཉའ་ཤིང་བུ་ག་དང་། །
རུས་སྦལ་ཕྲད་པ་བས་ཀྱང་དུད་འགྲོ་ལས། །
མི་ཉིད་ཆེས་ཐོབ་དཀའ་བས་མི་དབང་གིས། །
དམ་ཆོས་སྤྱད་པས་དེ་འབྲས་མཆིས་པར་མཛོད། །ཅེས་སོ། །
B2/
STEET
s
༥ ངོ་བོའི་སྒོ་ནས་རྙེད་པར་དཀའ་བ་བསམ་པ། །
གསུམ་པ་ངོ་བོའི་སྒོ་ནས་རྙེད་པར་དཀའ་བ་བསམ་པ་ནི། འོ་ན་དལ་འབྱོར་གྱི་ལུས་དེ་
ཅི་ལྟ་བུ་ཞིག་ལ་བྱ་ཞེ་ན། དལ་བ་བརྒྱད་དང་འབྱོར་པ་བཅུ་སྟེ། ཆོས་བཅོ་བརྒྱད་ཚང་བའི་
ལུས་རྟེན་ཞིག་ལ་བྱའོ། །དེ་ལ་དལ་བ་བརྒྱད་ནི། ཆོས་བྱེད་པ་ལ་མི་ཁོམ་པའི་གནས་བརྒྱད་དང་
བྲལ་བ་སྟེ། མི་ཁོམ་པའི་གནས་བརྒྱད་ནི། །
དམྱལ་བ་ཡི་དྭགས་བྱོལ་སོང་དང་། །
ཚེ་རིང་ལྷ་དང་ཀླ་ཀློ་དང་། ། མ་
ལོག་ལྟ་སངས་རྒྱས་ཀྱིས་སྟོང་པ། །
ལྐུགས་པ་འདི་རྣམས་མི་ཁོམ་བརྒྱད། །
ཅེས་ཏེ། བརྒྱད་ནི་མི་མ་ཡིན་པས་བསྡུས་པ་བཞི་དང་། མིས་བསྡུས་པ་བཞིའོ། །དེ་ལ་
དམྱལ་བ་ནི་སྡུག་བསྔལ་དྲག་པོས་གཟིར་བ་དང་། ཡི་དྭགས་ནི་སེམས་འཚིག་པའི་རང་བཞིན་
ཡིན་པ་དང་། དུད་འགྲོ་ནི་ཀུན་ཏུ་རྨོངས་ཤིང་རྒྱུད་ངོ་ཚ་དང་ཁྲེལ་མེད་པ་ཤས་ཆེ་བ་དང་། ལྷ་
ཚེ་རིང་པོ་ནི་འགལ་རྐྱེན་ལོག་ལྟ་དང་མངོན་པའི་ང་རྒྱལ་སྐྱེ་བའི་གནས་ཡིན་པ་དང༌། ཀླ་ཀློ་ནི་མ་
བག་མར་ལེན་པ་ལ་སོགས་པ་བླང་དོར་ཕྱིན་ཅི་ལོག་ཏུ་སྤྱོད་ཅིང་སྐྱེས་བུ་དམ་པ་དང་ཕྲད་པར་
དཀའ་བ་དང་། ལོག་ལྟ་ཅན་ནི་དགེ་བ་ལ་མཐོ་རིས་དང་ཐར་པའི་རྒྱུར་མི་སེམས་ཤིང་། དཀོན་
68



མ་དག་པའི་སྣང་བ་བཤད་པའི་སྐབས།
མཆོག་དང་ལས་འབྲས་ལ་སོགས་པ་མི་བདེན་པར་འདོད་པ་དང་། སངས་རྒྱས་ཀྱིས་སྟོང་པའི་
འཇིག་རྟེན་དུ་སྐྱེས་པའི་མི་རྣམས་ལ་བསྒྲུབ་རྒྱུའི་དམ་པའི་ཆོས་མེད་པ་དང་། ལྐུགས་པ་ནི་ལྕེའི་
དབང་པོ་ལ་སྐྱོན་ཞུགས་པ་སྟེ། དེ་དག་བླང་དོར་གྱི་རྣམ་དབྱེ་ལ་རྨོངས་ཤིང་ཆོས་ཀྱི་ཐ་སྙད་ལས་
འདས་པའི་ཕྱིར་དམ་པའི་ཆོས་སྒྲུབ་ཏུ་མི་ཁོམ་མོ། །དེས་ན་དལ་བའི་རྟེན་ཐོབ་པ་ཤིན་ཏུ་དཀའ་
སྟེ༑ རིགས་དྲུག་གི་འགྲོ་བ་ཕལ་མོ་ཆེ་མི་ཁོམ་པའི་གནས་ཀྱི་ནང་ན་འདུག་པའི་ཕྱིར་རོ། །འབྱོར་
པ་བཅུ་དང་ལྡན་པ་ལ། རང་འབྱོར་ལྔ་དང་གཞན་འབྱོར་ལྔ་ལས། དང་པོ་ནི།
མིར་སྐྱེས་ཡུལ་གྱི་དབུས་སུ་སྐྱེས། །
དབང་པོ་ཚང་ཞིང་གནས་ལ་དད། ། །
དེ་བཞིན་ལས་མཐའ་མ་ལོག་པ། ། །
ཞེས་ཏེ། དེ་ཡང་མིར་སྐྱེ་བ་དཀོན་པའི་ཚུལ་ནི་སྔར་བཤད་ཟིན་ཏོ། །ཡུལ་གྱི་དབུས་སུ་
སྐྱེས་པའང་དཀོན་ཏེ། འཕགས་པ་ཐོགས་མེད་ཀྱིས་འཁོར་རྣམ་བཞི་གང་རུང་བཞུགས་པའི་
ས་ཕྱོགས་ལ་ཡུལ་དབུས་དང་། མི་བཞུགས་པ་ལ་མཐའ་འཁོབ་ཏུ་གསུངས་པའི་ཕྱིར། འཁོར་
རྣམ་བཞི་མི་བཞུགས་པའི་ས་ནི་ནམ་མཁའི་ཁྱོན་ཙམ། བཞུགས་པའི་ས་ནི་ཤིང་རྟའི་འཕང་ལོ་
ཙམ་དུ་སྣང་བའི་ཕྱིར་རོ། །དབང་པོ་ཚང་བ་ཡང་དཀོན་ཏེ། སྡོང་པོ་བཀོད་པ་ལས། དབང་པོ་
མ་ཚང་བ་མེད་པ་ཡང་རྙེད་པར་དཀའ། སངས་རྒྱས་ཀྱི་ཆོས་ཉན་པའང་རྙེད་པར་དཀའ། ཞེས་
སོ༑ ༑གནས་ལ་དད་པ་ཡང་དཀོན་ཏེ། ལེགས་པར་གསུངས་པ་དམ་པའི་ཆོས་འདུལ་བ་ལ་
སྙིང་ནས་དད་པ་ཐོབ་པ་བརྒྱ་ཞིག་ན་རེ་རེ་ཙམ་དུ་སྣང་བའི་ཕྱིར་རོ། །ལས་ཀྱི་མཐའ་མ་ལོག་
པའང་དཀོན་ཏེ། མཚམས་མེད་ལྔ་རང་གིས་བྱས་པ་དང་། རང་གིས་མ་བྱས་ཀྱང་གཞན་བྱེད་
དུ་འཇུག་པ་དང་། གཞན་གྱིས་བྱས་པ་ལ་རྗེས་སུ་ཡི་རང་སྒོམ་པ་ཆེས་མང་དུ་སྣང་བའི་ཕྱིར་རོ། །
གཞན་འབྱོར་ལྔ་ནི། །



དཔལ་ས་སྐྱའི་རིག་མཛོད། །
སངས་རྒྱས་བྱོན་དང་དེས་ཆོས་གསུངས། །
བསྟན་པ་གནས་དང་དེ་རྗེས་འབྲང་། །
གཞན་ཕྱིར་སྙིང་ནས་བརྩེ་བའོ། །
ཞེས་ཏེ། དེ་ཡང་སངས་རྒྱས་འཇིག་རྟེན་དུ་འབྱོན་པ་ཤིན་ཏུ་དཀོན་ཏེ། མདོ་ལས།
སངས་རྒྱས་འཇིག་རྟེན་འབྱུང་བ་བརྒྱ་ལམ་ན། །
མི་ཡི་ལུས་འདི་ཤིན་ཏུ་རྙེད་པར་དཀའ། །
ཀྱེ་མ་དད་པ་དང་ནི་ཆོས་ཉན་པ། ། །
འདི་འདྲ་འཇིག་རྟེན་ན་ཡང་ཤིན་ཏུ་དཀོན། །
ཞེས་སོ། །དེ་ལ་སྤྱིར་སངས་རྒྱས་འབྱོན་པའི་བསྐལ་པ་ལ་སྒྲོན་བསྐལ་དང་། མི་འབྱོན་
པ་ལ་མུན་བསྐལ་ཞེས་བྱ་ཞིང་། ད་ལྟར་གྱི་བསྐལ་པ་འདི་ལ་སངས་རྒྱས་སྟོང་འབྱོན་པས་བསྐལ་
པ་བཟང་པོ་ཞེས་བྱ་ལ། དེ་ནས་མུན་བསྐལ་དྲུག་ཅུའི་རྗེས་སུ་ཡོན་ཏན་བཀོད་པ་ཞེས་བྱ་བའི་
སྒྲོན་བསྐལ་གཅིག །དེ་ནས་མུན་བསྐལ་ཁྲིའི་རྗེས་སུ་སྙན་པ་ཆེན་པོ་ཞེས་བྱ་བའི་སྒྲོན་བསྐལ་
གཅིག །དེ་ནས་མུན་བསྐལ་སུམ་བརྒྱའི་རྗེས་སུ་དཔེ་སྐར་མ་ལྟ་བུ་ཞེས་བྱ་བའི་སྒྲོན་བསྐལ་
གཅིག་སྟེ། དེ་ལྟར་ན་མུན་བསྐལ་ཁྲི་སུམ་བརྒྱ་དྲུག་ཅུའི་རིང་ལ་སྒྲོན་བསྐལ་བཞི་ལས་མི་འབྱུང་
ཞིང༑ སྒྲོན་བསྐལ་གྱི་ཡང་སྐྱེ་དགུ་རྣམས་ཀྱི་ཚེ་ལོ་ཡར་འཕེལ་ལ་སངས་རྒྱས་མི་འབྱོན་པར་
གསུངས་པའི་ཕྱིར་དུས་ཕལ་ཆེར་སངས་རྒྱས་མི་འབྱོན་པས་འདའ་བ་ཡིན་ནོ། །དེ་སྐད་དུ། སྤྱོད་
འཇུག་ལས། །
དེ་བཞིན་གཤེགས་པ་འབྱུང་བ་དང་། །
དད་དང་མི་ལུས་ཐོབ་པ་དང༌། །
དགེ་གོམས་རུང་བ་འདི་ལྟ་བུ། །
བྱ70. 1
E



མ་དག་པའི་སྣང་བ་བཤད་པའི་སྐབས།
དཀོན་ན་ནམ་ཞིག་རྙེད་པར་འགྱུར། །
ཞེས་སོ། །དེས་ཆོས་གསུངས་པའང་དཀོན་ཏེ། གདུལ་བྱ་ཆོས་ཀྱི་སྣོད་དུ་གྱུར་པ་མེད་ན་
སངས་རྒྱས་རྣམས་ཆོས་མི་གསུང་བར་བཤད་པའི་ཕྱིར་དང་། འོ་སྐོལ་གྱི་སྟོན་པ་འདི་ཡང་སངས་
རྒྱས་པའི་ཚུལ་བསྟན་ནས། །
ཟབ་ཞི་སྤྲོས་བྲལ་འོད་གསལ་འདུས་མ་བྱས། །
བདུད་རྩི་ལྟ་བུའི་ཆོས་ཤིག་ཁོ་བོས་རྙེད། །
སུ་ལ་བསྟན་ཀྱང་གོ་བར་མི་འགྱུར་བས། །
མི་སྨྲ་ནགས་ཀྱི་ནང་དུ་གནས་པར་བྱ། །
ཞེས་གསུངས་ཏེ། ཐུགས་ལས་ཆུང་ངུར་བཞུགས་པ་ལ། མི་མཇེད་ཀྱི་བདག་པོ་ཚངས་
པས་གསེར་གྱི་འཁོར་ལོ་རྩིབས་སྟོང་དང་ལྡན་པ་ཕུལ་ནས་ཆོས་ཀྱི་འཁོར་ལོ་བསྐོར་བར་གསོལ་
བ་གདབ་དགོས་པ་བྱུང་བར་བཤད་པའི་ཕྱིར་རོ། །བསྟན་པ་གནས་པའང་དཀོན་ཏེ། བསྐལ་
བཟང་འདིའི་ཡང་སངས་རྒྱས་སྔ་མ་སྔ་མའི་བསྟན་པ་རྫོགས་ནས། ཕྱི་མ་ཕྱི་མའི་བསྟན་པ་མ་
བྱུང་གི་བར་ལ་བསྟན་པ་མེད་པའི་ཕྱིར་རོ། །བསྟན་པའི་རྗེས་སུ་གཞན་འཇུག་པ་ཡོད་པའང་
དཀོན་ཏེ། ཕྱི་རོལ་མུ་སྟེགས་བྱེད་དང་བསྟན་པ་ལ་རྒྱབ་ཀྱིས་ཕྱོགས་པའི་འཇིག་རྟེན་པ་ཆེས་
མང་ཞིང་། བསྟན་པའི་རྗེས་སུ་ཞུགས་པར་རློམ་པ་ཕལ་མོ་ཆེ་ཡང་སྡེ་སྣོད་དང་རྒྱུད་སྡེ་དང་དེ་
དག་གི་དགོངས་འགྲེལ་ཚད་ལྡན་རྣམས་ཚིག་གི་ན་ཡ་ཡིན་པར་བསམ་ནས་རྣ་བར་ཐོས་པ་ཙམ་
ཡང་དོན་དུ་མི་གཉེར་བར་དེ་དག་གི་དགོངས་པ་མི་ཤེས་པའི་བླུན་པོ་རྣམས་ཀྱིས་གང་དྲན་སྦྱར་བའི་
རྗེས་སུ་འཇུག་པ་དང་། དེ་ལྟ་བུ་ལ་ཉན་བཤད་བསྒོམ་གསུམ་བྱེད་པ་མང་ཞིང་། སྡེ་སྣོད་ཤེས་
པར་རློམ་པའི་སྙིང་མེད་རྣམས་ཀྱང་དེ་འདྲའི་སྒྲ་གྲག་སྟོང་གི་རྗེས་སུ་རི་བོང་ཅལ་རྒྱུག་བྱེད་པར་
སྣང་བའི་ཕྱིར་རོ། །གཞན་ཕྱིར་སྙིང་ནས་བརྩེ་བའང་དཀོན་ཏེ། རྙེད་པས་རྙེད་པ་འཚོལ་བའི་



དཔལ་ས་སྐྱའི་རིག་མཛོད།
elle
ལོག་འཚོ་ཅན་དག་ལ་མགྲོན་ལེན་འཇལ་བ་མང་ཡང་། རབ་ཏུ་བྱུང་བ་འདུ་འཛི་དང་ཁྱིམ་ལ་
མི་དགའ་ཞིང་བསོད་སྙོམས་ཀྱི་ཟས་ཙམ་ལ་བརྟེན་ནས་ཀློག་པ་དང་། བསམ་གཏན་བྱེད་པ་དག་
ལ་བསོད་སྙོམས་སྟེར་བ་དཀོན་པའི་ཕྱིར་རོ། །དེ་སྐད་དུ། སྡོང་པོ་བཀོད་པ་ལས། ཡང་དག་
པའི་འཚོ་བའང་རྙེད་པར་དཀའ། ཆོས་དང་རྗེས་སུ་མཐུན་པའི་ཆོས་ལ་ནན་ཏན་བྱེད་པའང་
རྙེད་པར་དཀའ་ཞེས་དང་། ཆོས་རྗེ་ས་སྐྱ་པཎྜི་ཏས་ཀྱང་། །
སྡོམ་བརྩོན་ཕལ་ཆེར་བཀུར་བ་ཉུང་། །
བཀུར་བ་དེ་དག་སྡོམ་བརྩོན་ཉུང་། །
སྦྱིན་བདག་ཆོས་ལ་དད་པ་ཉུང་། །
དད་པ་ཅན་གྱིས་མཆོད་བྱ་དམན། །
མཆོད་པ་དེ་དག་ལོག་འཚོའི་རྒྱུ། །
གལ་ཏེ་ལོག་འཚོ་མི་ཟ་བའི། །
ཆོས་བྱེད་དེ་དག་དམན་དམན་འདྲ། །
ཞེས་གསུངས་པ་ལྟར། ལུས་རྟེན་གཅིག་གི་སྟེང་དུ་ཆོས་བཅོ་བརྒྱད་པོ་མཐའ་དག་ཚང་
བ་ནི་ཉིན་མོའི་སྐར་མ་ཙམ་དུ་དཀོན་པར་ཤེས་པར་བྱའོ། །
ཁ༽ རྙེད་པའི་ལུས་རྟེན་ཕན་འདོགས་ཆེ་བ་བསམ་པ། །
གཉིས་པ་རྙེད་པའི་ལུས་རྟེན་ཕན་འདོགས་ཆེ་བ་བསམ་པ་ནི། དེ་ལྟར་རྒྱུ་མཚན་དུ་མའི་
སྒོ་ནས་དལ་འབྱོར་གྱི་ལུས་འདི་རྙེད་པར་དཀའ་བ་འདུག་མོད། དེ་རྙེད་པ་ལ་ཕན་ཡོན་ཅི་ཡོད་
སྙམ་ན། རང་གིས་བྱུང་ན་ཡིད་བཞིན་གྱི་ནོར་བུ་རིན་པོ་ཆེ་རྙེད་པ་ལས་ཀྱང་ཕན་ཡོན་ཆེ་སྟེ།
ཡིད་བཞིན་གྱི་ནོར་བུ་ལ་གསོལ་བ་བཏབ་ན་ཚེ་འདིའི་ཕུན་ཚོགས་ཙམ་ཞིག་འབྱུང་བར་ཟད་ལ།
21:1



མ་དག་པའི་སྣང་བ་བཤད་པའི་སྐབས།
སློ
བ
དལ་འབྱོར་གྱི་ལུས་ལ་བརྟེན་ནས་ཆོས་བསྒྲུབས་ན་ཚེ་འདིའི་ཕུན་སུམ་ཚོགས་པ་ཙམ་སྨོས་ཅི་
དགོས། ཚེ་ཕྱི་མའི་མཐོ་རིས་དང་། ཐེག་པ་འོག་མའི་མྱང་འདས་དང་། བླ་ན་མེད་པའི་བྱང་ཆུབ་
ཀྱང་སྒྲུབ་པར་ནུས་པའི་ཕྱིར་ཏེ། སློབ་སྤྲིང་ལས། །
གང་ཞིག་ཐོབ་ན་སྐྱེ་བའི་རྒྱ་མཚོ་མཐར་འབྱིན་ཅིང་། །
བྱང་ཆུབ་མཆོག་གི་ས་བོན་དགེ་བའང་འདེབས་བྱེད་ལ། །
ཡིད་བཞིན་ནོར་བུ་བས་ཀྱང་ཡོན་ཏན་ཆེས་ལྷག་པའི། །
མི་ཉིད་ཐོབ་ནས་སུ་ཞིག་འབྲས་བུ་མེད་པར་བྱེད། །
ཅེས་གསུངས་ཤིང་། སྤྱོད་འཇུག་ལས། སྐྱེས་བུའི་དོན་གྲུབ་ཐོབ་པར་གྱུར་པ་ལ། །ཞེས་
གསུངས་པའི་སྐྱེས་བུའི་སྐད་དོད་ནི། པུ་རུ་ཥ་སྟེ། དེ་ནུས་པའམ་སྟོབས་ལ་འཇུག་པས། དལ་
འབྱོར་གྱི་ལུས་ལ་སྐྱེས་བུ་ཆུང་ངུའི་དོན་ལྷ་མི། འབྲིང་གི་དོན་ཐར་པ། ཆེན་པོའི་དོན་ཐམས་
ཅད་མཁྱེན་པ་རྣམས་ཐོབ་པའི་ནུས་པའམ་སྟོབས་ཡོད་པས་དེ་སྐད་ཅེས་བྱའོ། །འོ་ན་འགྲོ་བ་
གཞན་གྱི་ལུས་རྟེན་ལ་དེ་ལྟ་བུའི་ནུས་པ་མེད་དམ་ཞེ་ན། ཡོད་པ་མ་ཡིན་ཏེ། སྤྱིར་དགེ་སྡིག་
གང་བྱེད་ཀྱང་མིའི་ལུས་རྟེན་ལ་བྱེད་པ་སྟོབས་ཆེ་ལ། དེའི་ནང་ནས་ཀྱང་ལས་ཀྱི་ས་པ་ཡིན་པས་
འཛམ་བུའི་གླིང་པ་སྟོབས་ཆེ་ཞིང་། དེ་ལས་ཀྱང་དལ་འབྱོར་གྱི་ལུས་སྟོབས་ཆེའོ། །དེ་སྐད་དུ།
སློབ་སྤྲིང་ལས།
བདེ་གཤེགས་ལམ་བསྟེན་འགྲོ་བ་འདྲེན་པར་ཆས་གྱུར་པའི། །
སེམས་ཀྱི་སྟོབས་ཆེན་མི་ཡི་རྙེད་པ་གང་ཡིན་པའི། །
ལམ་དེ་ལྷ་དང་ཀླུ་ཡིས་མི་རྙེད་གནོད་སྦྱིན་དང་། །
མཁའ་ལྡིང་རིག་འཛིན་མིའམ་ཅི་དང་ལྟོ་འཕྱེས་མིན། །
ཞེས་གསུངས་པས། རིགས་དྲུག་གི་ལུས་རྟེན་གཞན་གང་ལས་ཀྱང་དམ་པའི་ཆོས་སྒྲུབ་
་་་
སྤྱི



དཔལ་ས་སྐྱའི་རིག་མཛོད། །
E5
g2
པའི་ལུས་རྟེན་དུ་དལ་འབྱོར་གྱི་མི་ལུས་ཉིད་ཁྱད་པར་དུ་འཕགས་པ་ཡིན་ནོ། །དེས་ན་རྙེད་དཀའ་
ལ་ཕན་ཡོན་ཆེ་བའི་དལ་འབྱོར་གྱི་མི་ལུས་རིན་པོ་ཆེ་རྙེད་པའི་དུས་སུ་དམ་པའི་ཆོས་རྣམ་དག་
ཅིག་མ་བྱས་ན། ཕྱི་ནས་ཡང་ཡང་རྙེད་པའི་ངེས་པ་མེད་དེ། སྤྱོད་འཇུག་ལས། །
མི་ཡི་གྲུ་ལ་བརྟེན་ནས་ནི། ། །
1:|: : སྡུག་བསྔལ་ཆུ་བོ་ཆེ་ལས་སྒྲོལ། །
གྲུ་འདི་ཕྱི་ནས་རྙེད་དཀའ་བས། །
རྨོངས་པ་དུས་སུ་གཉིད་མ་ལོག ། །
ཅེས་སོ། །གལ་ཏེ་ད་རེས་ཀྱི་ལུས་རྟེན་འདི་ལ་ཆོས་རྣམ་དག་རང་མ་གྲུབ་ཀྱང་སྡིག་པ་ཙམ་
མ་བསགས་ནས་སླར་མི་ལུས་ཐོབ་པར་འགྱུར་བས་དེ་དུས་ཆོས་བྱས་པས་ཆོག་གོ་སྙམ་ན། འདིར་
སྡིག་པ་ཆེན་པོ་མ་བྱས་ཀྱང་ཚེ་རབས་ཐོག་མ་མེད་པ་ནས་སྐྱེ་བ་ཕྱི་མར་དམྱལ་བ་མྱོང་ངེས་ཀྱི་ལས་
མ་བསགས་པའི་ངེས་པ་ཡང་མེད་ན། མཐོ་རིས་སུ་སྐྱེ་བའི་གདེང་ཅི་ལྟར་ཡོད་དེ། དེ་ཉིད་ལས།
སྐད་ཅིག་གཅིག་བྱས་སྡིག་པས་ཀྱང་། །
བསྐལ་པར་མནར་མེད་གནས་གྱུར་ན། །
ཐོགས་མེད་འཁོར་བར་བསགས་སྡིག་གིས། །
བདེ་འགྲོར་མི་འགྲོ་སྨོས་ཅི་དགོས། །
ཞེས་སོ། །ཆོས་དེ་ཡང་ཚེ་འདིའི་འདོད་པ་སྙིང་ཕུགས་སུ་བཅུག་པའི་ཁ་ཆོས་དང་། གཟུགས་
ཆོས་ཙམ་མ་ཡིན་པར་རྒྱལ་བའི་གསུང་རབ་དང་མཐུན་པ་ཞིག་དགོས་ཀྱི། གཟུགས་བརྙན་གྱི་
ཆོས་ཀྱིས་དལ་འབྱོར་ལྟ་ཅི། མི་ལུས་ཙམ་ཡང་ཐོབ་པར་དཀའ་ཞིང་། དེ་མ་ཐོབ་ན་འགྲོ་བ་གཞན་
གྱི་ལུས་རྟེན་ལ་དགེ་བ་རྣམ་དག་བྱར་མེད་པས་སྡུག་བསྔལ་འབའ་ཞིག་བརྒྱུད་མར་མྱོང་བར་
འགྱུར་ཏེ། དེ་ཉིད་ལས། །
74



མ་དག་པའི་སྣང་བ་བཤད་པའི་སྐབས།
བདག་གི་སྤྱོད་པ་འདི་འདྲས་ནི། །
མི་ཡི་ལུས་ཀྱང་ཐོབ་མི་འགྱུར། །
མི་ལུས་ཐོབ་པར་མ་གྱུར་ན། །
སྡིག་པ་འབའ་ཞིག་དགེ་བ་མེད། །
ཅེས་དང་། སླར་ཡང་དལ་བ་རྙེད་དཀའ་ཞིང་། ། །
སངས་རྒྱས་འབྱུང་རྙེད་ཤིན་ཏུ་དཀའ། །།
ཉོན་མོངས་ཆུ་བོ་སྤང་དཀའ་སྟེ། ། །
ཨེ་མ་སྡུག་བསྔལ་བརྒྱུད་པར་འགྱུར། །
ཞེས་སོ། །མདོར་ན་རྙེད་ལ་མ་ཐང་བའི་དལ་འབྱོར་གྱི་མི་ལུས་རྙེད། མཇལ་ལ་མ་ཐང་
བའི་སངས་རྒྱས་ཀྱི་བསྟན་པ་དང་མཇལ། བསྟན་པའི་སྙིང་པོ་ཟབ་མོའི་ལམ་ཉམས་སུ་བླང་དུ་
ཡོད་པའི་སྐབས་འདིར་དལ་འབྱོར་ལ་སྙིང་པོ་ལོངས་པ་ཞིག་མ་བྱས་ན་རིན་པོ་ཆེའི་གླིང་དུ་སླེབ་
ནས་སྟོང་ལོག་བྱས་པ་ལྟར་རང་གིས་རང་བསླུས་ཚབས་དེ་བས་ཆེ་བ་མེད་དེ། དེ་ཉིད་ལས།
པ་འདི་འདྲའི་དལ་བ་རྙེད་གྱུར་ནས། ། ། །
བདག་གིས་དགེ་གོམས་མ་བྱས་ན། ། ལང་
འདི་ལས་བསླུས་པ་གཞན་མེད་དེ། །
འདི་ལས་རྨོངས་པའང་གཞན་མེད་དོ། །ཞེས་སོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཀྱེ་མ་བདག་ཐོག་མ་མེད་པ་ནས་ད་ལྟའི་བར་དུ་སྲིད་
པ་ནས་ཡང་སྲིད་པའི་སྐྱེ་བ་ལུ་གུ་རྒྱུད་དུ་བླངས་ཏེ། མི་འདོད་བཞིན་དུ་སྡུག་བསྔལ་དུ་མས་



དཔལ་ས་སྐྱའི་རིག་མཛོད། །
ཉམ་ཉེས་པར་གྱུར། ད་དུང་བདག་འཁོར་བའི་རྒྱ་མཚོ་ཆེན་པོ་འདི་ལས་བརྒལ་བར་མ་ནུས་
ན༑ སྐྱེ་རྒ་ན་འཆིའི་ཆུ་བོ་ཆེན་པོ་བཞིས་གཡེངས་ཏེ། ཉོན་མོངས་པའི་ཆུ་སྲིན་གྱི་ཁ་ནས་ཐར་
བའི་མཐའ་མི་འདུག་པས། ཅི་ལ་བབ་ཀྱང་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་འདི་ལས་ཐར་
བ་ཞིག་བྱ། འཁོར་བའི་རྒྱ་མཚོའི་ཕ་རོལ་ཏུ་འགྲོ་བ་ལ་དལ་འབྱོར་གྱི་གྲུ་བོ་ཆེ་ལ་བརྟེན་དགོས་
པ་འདུག་ཅིང་། དལ་འབྱོར་དེ་ཡང་རྒྱུ་དེ་ལྟ་བུ། གྲངས་དེ་ལྟ་བུ། ངོ་བོ་དེ་ལྟ་བུ་ལ་སོགས་པ་རྒྱུ་
མཚན་དུ་མའི་སྒོ་ནས་རྙེད་དཀའ་ཞིང་རྙེད་པ་དེ་ཡང་ཡིད་བཞིན་གྱི་ནོར་བུ་རྙེད་པ་ལྟར་ཕན་ཡོན་
བསམ་གྱིས་མི་ཁྱབ་པ་དང་ལྡན་པ་རང་གིས་བྱུང་ན་ཐར་པ་དང་ཐམས་ཅད་མཁྱེན་པ་ཡང་བདེ་
བླག་ཏུ་སྒྲུབ་པར་ནུས་པ། རིགས་དྲུག་གཞན་གྱི་ལུས་རྟེན་ལས་ཆེས་ཁྱད་པར་དུ་འཕགས་པ་
ཞིག་ཡིན་ནོ་ཞེས་ཐོས་ན། དེ་ལྟ་བུའི་དལ་འབྱོར་གྱི་མིང་གདགས་སུ་རུང་ཙམ་ཞིག་བདག་གིས་
དུས་ད་རེས་ཐོབ་འདུག་པའི་སྐབས་འདིར་ཚེ་རབས་གཏན་གྱི་འདུན་མ་ཅི་གྲུབ་ཅིག་བྱ། འཁོར་
བའི་རྒྱ་མཚོ་ལས་ཅི་ཐར་ཞིག་བྱ། ཐར་པའི་ལམ་སྣེ་ཅི་ཟིན་ཞིག་བྱ། ད་རེས་ཀྱི་ལུས་རྟེན་འདི་
ལ་དལ་འབྱོར་ལ་སྙིང་པོ་ལོངས་ངེས་པ་ཞིག་མ་བྱུང་ན་ཕྱི་ནས་མི་ལུས་ཙམ་ཡང་ཐོབ་པའི་ངེས་པ་
མི་འདུག་པས། ཅི་ནས་ཀྱང་དལ་འབྱོར་ལ་སྙིང་པོ་ལོངས་པ་ཞིག་བྱའོ་ཞེས་སྙིང་ཐག་པ་ནས་
བསམ་ལ་དེ་ལྟ་བུར་འགྱུར་བར་གསོལ་བ་གདབ་པ་སོགས་བྱའོ། །
ག༽ཐོབ་པའི་དལ་བ་ཡུན་དུ་མི་གནས་པར་བསམ་པ།
༡ མི་རྟག་འཆི་བ་བསྒོམ་པའི་ཕན་ཡོན་བསྟན་པ།
གསུམ་པ་ཐོབ་པའི་དལ་བ་ཡུན་དུ་གནས་མིན་བསམ་པ་ནི། མདོ་ལས།
དགེ་སློང་དག་མི་རྟག་པ་བསམ་པ་ནི་སངས་རྒྱས་ལ་མཆོད་པ་བྱེད་པ་ཡིན་ནོ། །



མ་དག་པའི་སྣང་བ་བཤད་པའི་སྐབས།
མི་རྟག་པ་བསམ་པ་ནི་སངས་རྒྱས་ཀྱིས་ལུང་བསྟན་པ་ཡིན་ནོ། ། ད ་
མི་རྟག་པ་བསམ་པ་ནི་སངས་རྒྱས་ཀྱིས་བྱིན་གྱིས་བརླབས་པ་ཡིན་ནོ། །
དགེ་སློང་དག་རྗེས་རྣམས་ཀྱི་ནང་ནས་གླང་པོ་ཆེའི་རྗེས་མཆོག་ཡིན་ནོ། །
འདུ་ཤེས་རྣམས་ཀྱི་ནང་ནས་མི་རྟག་པའི་འདུ་ཤེས་མཆོག་ཡིན་ནོ། །
ཞེས་གསུངས་པས། མི་རྟག་པ་བསམ་པ་ལ་ཕན་ཡོན་བསམ་གྱིས་མི་ཁྱབ་པ་ཡོད་དེ།
དངོས་པོ་ལ་མངོན་ཞེན་ལྡོག །བརྩོན་འགྲུས་ཀྱི་ལྕག་ཏུ་འགྱུར། སྡུག་བསྔལ་གྱི་གཉེན་པོར་འགྱུར།
མཐར་ཐུག་སྟོང་ཉིད་རྟོགས་པའི་གྲོགས་བྱེད་པའོ། །དང་པོ་དངོས་པོ་ལ་མངོན་ཞེན་ལྡོག་པ་ནི།
མི་རྟག་པ་བསྒོམས་པས་ཕྱི་ནང་གི་དངོས་པོ་གང་གིས་ཀྱང་ཡིད་བརྟན་མི་ཐུབ་པར་རྟོགས་ནས་
གང་ལའང་མངོན་ཞེན་དྲག་པོ་མི་སྐྱེ་བའོ། །བརྩོན་འགྲུས་ཀྱི་ལྕག་ཏུ་འགྱུར་བ་ནི། ནམ་འཆི་
ངེས་མེད་དུ་ཤེས་པས་དང་པོར་ཆོས་ལ་འཇུག་པའི་རྒྱུ་བྱེད། བར་དུ་ཆོས་ལ་བསྐུལ་བའི་རྐྱེན་
བྱེད༑ ཐ་མར་འཆི་ཆོས་རྒྱུད་ལ་ཁེལ་བའི་གྲོགས་བྱེད་དེ། མི་རྟག་པ་མ་གོ་ན་གཟུགས་ཆོས་པར་
འདུག་ཀྱང་གྲོང་པའི་སྐྱེ་བོ་སེར་ཆས་གྱོན་པ་དང་ཁྱད་མེད། ཁ་ནས་ཆོས་བྱེད་ཟེར་ཡང་སྙིང་ཕུར་
ཚེ་འདིའི་འདུན་མ་ལ་བཏབ་ནས་རྙེད་བཀུར་དང་ཟས་ནོར་ལ་སེམས་དུང་ངེ་བྱེད། ཐོས་བསམ་
དང་བསྒོམ་སྒྲུབ་གང་བྱེད་ཀྱང་ཚེ་འདིའི་ཆེ་ཐབས་ཀྱི་སྒྲུབ་ཕྱོགས་ཁོ་ནར་སོང་བ་ཞིག་ལས་མི་
འོང་ངོ༌། །མི་རྟག་པ་གོ་ན་བཞོན་པ་བཟང་པོ་ཞོན་ནས་ལྕག་གིས་བསྐུལ་བ་ལྟར། ཆོས་མེད་ཆོས་
སྒོར་འཇུག །ཆོས་པ་ཐ་མ་འབྲིང་དུ་བྱེད། འབྲིང་རབ་ཏུ་བྱེད། རབ་ཡང་རབ་ཏུ་བྱེད། ཡང་རབ་
སངས་རྒྱས་ཐོབ་པར་བྱེད་དོ། །སྡུག་བསྔལ་གྱི་གཉེན་པོར་འགྱུར་བ་ནི། འདུས་བྱས་མི་རྟག་
པར་རྟོགས་པའི་གང་ཟག་ནི་འཆི་བའི་སྡུག་བསྔལ་གྱིས་ཀྱང་འཇིགས་པར་མི་འགྱུར་ན། སྡུག་
བསྔལ་ཕྲ་མོ་གཞན་གྱིས་ལྟ་ཅི་སྨོས། དེས་ན་སྡུག་བསྔལ་ལས་སྒྲོལ་བའི་ཐབས་མཆོག་ཏུ་གྱུར་
བ་ཡིན་ནོ། །མཐར་ཐུག་སྟོང་ཉིད་རྟོགས་པའི་གྲོགས་སུ་འགྱུར་བ་ནི། ཆོས་རྣམས་ཀྱི་རང་བཞིན་



དཔལ་ས་སྐྱའི་རིག་མཛོད། །
དོན་དམ་པར་གྲུབ་པ་ཞིག་ཡིན་ན་མི་རྟག་པར་མི་འགྱུར་བ་ལས་རྐྱེན་གྱིས་སྣ་ཚོགས་སུ་འགྱུར་
ཞིང་འཕོ་བའི་ཕྱིར་ངོ་བོ་ཅིར་ཡང་མ་གྲུབ་པ་ཡིན་ནོ་སྙམ་དུ་རྟོགས་པར་འགྱུར་ཏེ། མགོན་པོ་
བྱམས་པས།
མི་རྟག་དོན་ནི་མེད་དོན་དང་། །
སྐྱེ་ཞིང་འཇིག་པའི་མཚན་ཉིད་དང་། །
ཞེས་གསུངས་པ་ལྟར་རོ། །
༢ ངེས་པར་འཆི་བ་བསམ་ལ་རྟག་འཛིན་སྤོང་བ།
༡༽ སྐྱེས་ནས་བསྡད་དབང་མེད་པས་འཆི་བ་བསམ་པ།
འདི་བསམ་པ་ལ།
ངེས་པར་འཆི་བ་བསམ་ལ་རྟག་འཛིན་སྤང་། །
ནམ་འཆི་ངེས་མེད་བསམ་ལ་བློ་སྣ་བསྟུང་། །
ཆོས་མིན་ཕན་མེད་བསམ་ལ་དམ་ཆོས་བསྒྲུབ། །ཅེས་སོ། །
དང་པོ་ལ། སྐྱེས་ནས་བསྡད་དབང་མེད་པས་འཆི་བ་བསམ། །ལུས་ལ་སྙིང་པོ་མེད་
པས་འཆི་བ་བསམ། །ཚེ་ལ་རྟག་པ་མེད་པས་འཆི་བ་བསམ། །ཞེས་སོ། །
དང་པོ་ནི། དལ་འབྱོར་གྱི་ལུས་འདི་ལ་བརྟེན་ནས་དམ་པའི་ཆོས་རྣམ་དག་ཅིག་བྱ་དགོས་པར་
འདུག་མོད། ཆོས་དེ་ཡང་སོས་དལ་དང་ལང་ཡོད་དུ་བྱས་པས་ཆོག་གམ་སྙམ་ན། རྩོན་འགྲུས་
དང་བརྟེན་པ་དྲག་པོས་ད་ལྟ་ཉིད་ནས་འབད་དགོས་ཀྱི། སོས་དལ་དང་སྐྱིད་ཆོས་ཀྱི་ཁ་ན་མེད་དེ་
ངེས་པར་འཆི་དགོས་པས་སོ། །དེ་སྐད་དུ་མྱ་ངན་བསལ་བ་ལས། །
འདི་ལྟར་སྐྱེས་པ་ཐམས་ཅད་ཀྱི། །



མ་དག་པའི་སྣང་བ་བཤད་པའི་སྐབས། །
མདུན་ན་འདུག་པ་འཆི་བ་སྟེ། །
ས་འམ་འོན་ཏེ་མཐོ་རིས་ན། །
སྐྱེས་ནས་ལ་ལ་མ་ཤི་བ། །
འགའ་ཞིག་ཁྱོད་ཀྱིས་མཐོང་བའམ། །
ཐོས་སམ་འོན་ཏེ་ཐེ་ཚོམ་ཟ། །
ཞེས་གསུངས་ཏེ། འཇིག་རྟེན་ན་སྐྱེས་ནས་མ་ཤི་བར་དུས་རྟག་ཏུ་རང་དབང་དུ་བསྡད་
པས་ཆོག་པ་འདི་ལྟ་བུ་ཞིག་གོ་ཞེས་སུ་ཞིག་གིས་མཐོང་བའམ། ཡིད་ཆེས་པའི་གཏམ་ཐོས་པའམ། །
འདི་ལྟ་བུ་མི་འཆི་བ་སྲིད་དམ་སྙམ་པའི་ཐེ་ཚོམ་ཟ་བའི་གཞི་ཙམ་ཡང་མེད་དེ། སེམས་ཅན་སྐྱེས་
པ་ཀུན་གྱི་མདུན་ན་ཡོད་ངེས་ཤེས་པ་འཆི་བ་ཡིན་པའི་ཕྱིར་འཆི་བ་ཁོ་འོང་ངེས་པའི་ཕྱིར་རོ། །
དེས་ན་མའི་མངལ་དུ་ཉིང་མཚམས་སྦྱར་ཕྱིན་ཆད་ལམ་གཞན་དུ་ཅུང་ཟད་ཙམ་ཡང་མ་གོལ་བར་
འཆི་བདག་གི་དྲུང་དུ་འགྲོ་བའི་ལམ་དུ་ཞུགས་པ་ཡིན་ཏེ། སྐྱེས་རབས་ལས།
དང་པོ་མངལ་དུ་ཞུགས་པའི་ནུབ་མོ་ནས། །
དེ་ནས་བཟུང་སྟེ་འཇིག་རྟེན་འདི་དག་ནི། །
ལམ་དེར་ཞུགས་ནས་ལམ་གཞན་མ་གོལ་བར། །
འཆི་བདག་དྲུང་དུ་དེ་ནི་མྱུར་མགྱོགས་འགྲོ། །
ཞེས་སོ། །སྐྱེས་ཕྱིན་ཆད་ངེས་པར་འཆི་དགོས་སོ་ཞེས་ཤེས་པའི་ཆེད་དུ་ལས་ཉོན་གྱི་སྐྱེ་
འཆི་སྤངས་པའི་འཕགས་པ་རྣམས་ཀྱང་སྐུ་བལྟམས་པའི་རྗེས་སུ་མྱ་ངན་ལས་འདའ་བའི་ཚུལ་
སྟོན་པར་མཛད་ན། འོ་སྐོལ་ལས་དང་ཉོན་མོངས་པའི་འཆིང་བ་ཀུན་ལྡན་རྣམས་ལྟ་ཅི་སྨོས་ཏེ།
མྱ་ངན་བསལ་བ་ལས།
ཅི་སྟེ་རྒྱལ་སྲས་རང་རྒྱལ་དང༌། །



དཔལ་ས་སྐྱའི་རིག་མཛོད། །
*
E\
སངས་རྒྱས་རྣམས་དང་ཉན་ཐོས་ཀྱང་། །
སྐུ་ལུས་འདི་ནི་སྤོང་མཛད་ན། །
ཐ་མལ་སྐྱེ་བོ་སྨོས་ཅི་དགོས། ། །
ཞེས་སོ། །དེས་ན་སྐྱེས་ནས་མི་འཆི་བར་བསྡད་པས་ཆོག་པའི་ས་ཕྱོགས་སམ། འཆི་བདག་
གིས་མི་སླེབ་པའི་གནས་ས་འོག་ས་སྟེང་ས་བླ་སོགས་གང་ནའང་མེད་དེ། དེ་ཉིད་ལས།
དྲང་སྲོང་ཆེན་པོ་ལྔ་མངོན་ཤེས། །
མཁའ་ལ་རྒྱང་རིང་འགྲོ་བ་ཡང་། །
གང་དུ་འཆི་མེད་སྤྱོད་ཡུལ་བའི། །
ས་དེར་ཕྱིན་པ་མ་ནུས་སོ། ། ཞེས་དང༌། །
སྐྱེས་རབས་ལས།
གང་དུ་གནས་ཀྱང་འཆི་བས་མི་ཚུགས་པའི། །
ས་ཕྱོགས་དེ་ནི་གང་ནའང་ཡོད་མ་ཡིན། །
ནམ་མཁའ་ན་མེད་རྒྱ་མཚོའི་གཏིང་ན་མེད། །
རི་བོ་ཀུན་གྱི་ཕྲག་ནའང་ཡོད་མ་ཡིན། །
ཞེས་སོ། །མདོར་ན་ལས་དང་ཉོན་མོངས་པའི་དབང་གིས་སྐྱེ་བ་བླངས་ཕྱིན་ཆད་ངེས་
པར་འཆི་བ་ལས་མ་འདས་པ་ཡིན་ནོ་ཞེས་ཁོང་དུ་ཆུད་པར་བྱའོ། །
༢༽ ལུས་ལ་སྙིང་པོ་མེད་པས་འཆི་བ་བསམ་པ། །
གཉིས་པ་ལུས་ལ་སྙིང་པོ་མེད་པས་འཆི་བ་བསམ་པ་ནི། ཆེད་དུ་བརྗོད་པའི་ཚོམས་ལས།
ཀྱེ་མ་འདུས་བྱས་རྣམས་མི་རྟག ། །



མ་དག་པའི་སྣང་བ་བཤད་པའི་སྐབས། །
སྐྱེ་ཞིང་འཇིག་པའི་ཆོས་ཅན་ཡིན། །
སྐྱེས་ནས་འཇིག་པར་འགྱུར་བ་སྟེ། །
དེ་བས་ཉེ་བར་ཞི་བ་བདེ། །
ཞེས་གསུངས་ཏེ། སྤྱིར་རྒྱུ་དང་རྐྱེན་གྱིས་འདུས་བྱས་པའི་དངོས་པོ་རྣམས་སྐད་ཅིག་གིས་
མི་རྟག་ཅིང་འཇིག་པའི་ཆོས་ཅན་ལས་མ་འདས་པའི་ཕྱིར་ཡིད་བརྟན་དུ་རུང་བ་ཅུང་ཟད་ཀྱང་
མེད་ལ། ཁྱད་པར་དུ་ཡང་ཤིན་ཏུ་ཡུན་རིང་མོ་ནས་སེམས་ཅན་སྤྱི་མཐུན་གྱི་ལས་ཀྱི་མཐུ་ལས་
གྲུབ་པའི་རི་གླིང་རྒྱ་མཚོ་དང་བཅས་པའི་འཇིག་རྟེན་གྱི་ཁམས་སྲ་ཞིང་མཁྲེགས་ལ་བརྟས་པ་འདི་
དག་ཀྱང་མཐར་མེ་ལྕེ་གཅིག་ཏུ་འབར་ཏེ་ཐལ་བ་ཙམ་ཡང་ལུས་པ་མེད་པར་ནམ་མཁའ་སྟོང་པར་
འགྲོ་བའི་དུས་ཀྱི་མཐའ་དེ་ལྟ་བུ་ཡང་འབྱུང་བར་འགྱུར་ན། ཁོ་བོ་ཅག་གི་ལུས་ཤིན་ཏུ་ཉམ་ཆུང་
བ་གནས་སྐབས་ཀྱི་རྒྱུ་རྐྱེན་ཅུང་ཟད་ཀྱིས་བསྐྱེད་པ་འདི་ལྟ་བུ་ལྟ་སྨོས་ཀྱང་ཅི་དགོས་ཏེ། ངེས་
པར་འཇིག་པའི་ཆོས་ཅན་ལས་མ་འདས་པ་ཡིན་ནོ། །དེ་སྐད་དུ་བཤེས་སྤྲིང་ལས། །
ས་དང་ལྷུན་པོ་རྒྱ་མཚོ་ཉི་མ་བདུན། །
འབར་བ་བསྲེགས་པའི་ལུས་ཅན་འདི་དག་ཀྱང་། །
ཐལ་བ་ཡང་ནི་ལུས་པར་མི་འགྱུར་ན། །
ཤིན་ཏུ་ཉམ་ཆུང་མི་ལྟ་སྨོས་ཅི་འཚལ། །
ཞེས་སོ། །དེར་མ་ཟད་བསོད་ནམས་ཀྱི་ཕུང་པོ་ཚད་མེད་པ་ལས་གྲུབ་པའི་ཡང་དག་པར་
རྫོགས་པའི་སངས་རྒྱས་རྣམས་ཀྱི་མཚན་དཔེས་བརྒྱན་པའི་རྡོ་རྗེའི་སྐུ་ཡང་མི་རྟག་པའི་ཚུལ་སྟོན་
ན༑ འོ་སྐོལ་གྱི་ལུས་སྙིང་པོ་མེད་པ་ངེས་པར་བསླུ་བའི་ཆོས་ཅན་རྣམས་སྨོས་ཅི་འཚལ་ཏེ། མྱ་
ངན་བསལ་བ་ལས།།
མཚན་དང་དཔེ་བྱད་ཀྱིས་བརྒྱན་པའི། །



དཔལ་ས་སྐྱའི་རིག་མཛོད། །
རྡོ་རྗེའི་སྐུ་ཡང་མི་རྟག་ན། །
ཆུ་ཤིང་སྙིང་པོ་མེད་འདྲ་བའི། །
ཆུ་བུར་ལུས་ལ་སྨོས་ཅི་དགོས། །
ཞེས་སོ། །དེ་བས་ན་ཁོ་བོ་ཅག་གིས་གཅེས་པར་འཛིན་པའི་ལུས་སྙིང་པོ་མེད་པ་འདི་དུས་
ནམ་ཞིག་ན་མེས་བསྲེགས་ཏེ་ཐལ་བར་འགྱུར་བའམ། ཆུར་འབྲུལ་ཏེ་སྲོག་ཆགས་ཀྱིས་ཟོས་
ནས་མི་གཙང་བར་འགྱུར་བའམ། ཉི་མའི་དྲོད་ཀྱིས་སྐམ་པར་འགྱུར་བའམ། འབུས་གཡེངས་
ཏེ་འཇིག་པར་འགྱུར་བའམ། རླུང་གིས་ཁྱེར་ཏེ་དེངས་པར་འགྱུར་བའམ། ས་འོག་ཏུ་རུལ་ཞིང་
མྱགས་པར་འགྱུར་བའམ། སེམས་ཅན་གྱིས་དུམ་བུར་བཅད་དེ་སོ་སོར་འགྱེས་པའི་ཆོས་ཅན་
གང་རུང་ལས་མ་འདས་པ་ཡིན་ནོ་སྙམ་དུ་ཤེས་པར་བྱ་སྟེ། བཤེས་སྤྲིང་ལས། །
ལུས་མཐའ་ཐལ་བ་མཐར་འདུལ་མཐར་སྐམ་ཞིང་། །
ཐ་མར་མི་གཙང་སྙིང་པོ་མ་མཆིས་པ། །
རྣམ་པར་འཇིག་དེངས་མྱགས་པར་འགྱུར་བ་སྟེ། །
སོ་སོར་འགྱེས་ཆོས་ཅན་དུ་མཁྱེན་པར་མཛོད། །ཅེས་སོ། །
ན་
༣༽ ཚེ་ལ་རྟག་པ་མེད་པས་འཆི་བ་བསམ་པ། །
གསུམ་པ་ཚེ་ལ་རྟག་པ་མེད་པས་འཆི་བ་བསམ་པ་ནི། སྤྱིར་འདུས་བྱས་ཐམས་ཅད་སྐད་
ཅིག་གིས་མི་རྟག་པར་རྟོགས་ན་སྐྱེས་བུའི་ཚེ་ཡང་མི་རྟག་པར་རྟོགས་སླ་ཞིང་དེའི་ནང་ནས་ཀྱང་
སྐྱེས་བུའི་ཚེ་འཛད་པ་ནི་གཞན་གང་ལས་ཀྱང་མྱུར་བར་བཤད་དེ། དཔེར་ན་མི་རྩལ་པོ་ཆེ་ཞིག་
གིས་ཕྱོགས་བཞིར་མདའ་རེ་འཕངས་པ་ས་ལ་མ་ལྷུང་བར་སྐྱེས་བུ་ཡང་རྩལ་དང་ལྡན་པ་གཞན་
ཞིག་གིས་བར་སྣང་ནས་འཛིན་ནུས་ན་དེ་ཤིན་ཏུ་མྱུར་ལ། དེ་བས་ཀྱང་ས་ལ་རྒྱུ་བའི་ཡི་དྭགས་མྱུར།
བྱ[82.



མ་དག་པའི་སྣང་བ་བཤད་པའི་སྐབས།
་
དེ་བས་ཀྱང་ནམ་མཁའ་ལ་རྒྱུ་བའི་ཡི་དྭགས་མྱུར། དེ་བས་ཀྱང་ཉི་མ་དང་ཟླ་བའི་ཤིང་རྟ་མྱུར། དེ་
བས་ཀྱང་ལྷ་མཐུ་བོ་ཆེ་མྱུར། དེ་བས་ཀྱང་སྐྱེས་བུའི་ཚེ་འཛད་པ་མྱུར་བར་གསུངས་སོ། །དེས་ན་སྐད་
ཅིག་རེ་རེ་ལའང་ཚེ་དེ་ཙམ་དུ་འཛད་ན། ལོ་དང་ཟླ་བ་དང་ཞག་དང་ཟ་མ་ལ་སོགས་ས་འཛད་
པ་ལྟ་ཅི་སྨོས་ཏེ། རང་སྐྱེས་པ་ནས་ད་ལྟའི་བར་རམ། ན་ནིང་ནས་ད་ལོའི་བར་རམ། ཁར་སང་
ནས་དེ་རིང་གི་བར་ལ་ཡུན་ཇི་སྙེད་ཅིག་འདས་པ་དེ་སྙེད་ཚེའི་སྟེང་ནས་བྲི་བ་ཡིན་ནོ། །དེའི་ཕྱིར་
ཚེལ་འབྲིད་པ་ཁོ་ན་ལས་སྣོན་པ་ཅུང་ཟད་ཀྱང་མེད་པས་ངེས་པར་འཆི་བ་ལས་མ་འདས་པ་ཡིན་ནོ།།
དེ་སྐད་དུ། སྤྱོད་འཇུག་ལས།
ཉིན་མཚན་སྡོད་པ་ཡོངས་མེད་པར། །
ཚེ་འདི་རྟག་ཏུ་གོད་འགྱུར་ཞིང་། །
སྣོན་པའང་གུད་ནས་ཡོངས་མེད་ན། །
བདག་ལྟ་འཆི་བར་ཅིས་མི་འགྱུར། །ཞེས་སོ། །
དེ་དག་དཔེའི་སྒོ་ནས་བསྟན་པ་ནི། དཔེར་ན་རི་གཟར་གྱི་འབབ་ཆུ་དང་འདྲ། གསོད་
པར་ངེས་པའི་བཙོན་དང་འདྲ། དོལ་དུ་ཆུད་པའི་ཉ་དང་འདྲ། བཤས་རར་ཆུད་པའི་ཕྱུགས་
དང་འདྲའོ། །
དང་པོ་རི་གཟར་གྱི་འབབ་ཆུ་དང་འདྲ་བ་ནི། དཔེར་ན་རི་གཟར་གྱི་སྟེང་ནས་འབབ་པའི་ཆུ་
དེ་སྔ་མའི་རྗེས་ཕྱི་མས་མ་ཟིན་དོགས་པ་ལྟ་བུའི་སྒོ་ནས་ཤིན་ཏུ་མྱུར་བར་འབབ་པ་ལྟར། ཚེ་ཡང་
སྐད་ཅིག་སྔ་མ་ཕྱི་མས་མ་ཟིན་དོགས་པ་ལྟ་བུའི་སྒོ་ནས་མྱུར་དུ་ཟད་ནས་འཆི་བའོ། །
དེ་སྐད་དུ། རྒྱ་ཆེར་རོལ་པ་ལས།
སྲིད་གསུམ་མི་རྟག་སྟོན་ཁའི་སྤྲིན་དང་འདྲ། །
འགྲོ་བའི་སྐྱེ་འཆི་གར་ལ་ལྟ་དང་མཚུངས། །



དཔལ་ས་སྐྱའི་རིག་མཛོད། །
ན ས ་སྐྱེས་བུའི་ཚེ་སྲོག་ནམ་མཁའི་གློག་འགྱུ་དང༌། །
རི་གཟར་འབབ་ཆུ་བཞིན་དུ་མྱུར་མགྱོགས་འགྲོ། །
ཞེས་སོ། །འོན་ཀྱང་དེ་ནི་མྱུར་བའི་དཔེ་ཙམ་དུ་ཟད་ཀྱི། སྐྱེས་བུའི་ཚེ་འཛད་པ་ནི་དེ་བས་
ཀྱང་ཆེས་མྱུར་རོ། །་ ་ ་ ་ ་ ་ 1:|:ཀར་ཆག་ ་ ་ ་ ་ དང་
གསོད་པར་ངེས་པའི་བཙོན་དང་འདྲ་བ་ནི། དཔེར་ན་གསོད་པར་ངེས་པའི་བཙོན་དེ་ཤན་
པ་ལ་སོགས་པས་བཟུང་ནས་གསོད་སར་ཁྲིད་པའི་ཚེ་གོམ་པ་གཅིག་ཕྱིན་འཆི་བ་ལ་ཇེ་ཉེ། གཉིས་
ཕྱིན་འཆི་བ་ལ་ཇེ་ཉེར་སོང་བ་ལྟར་རང་རེ་རྣམས་ཀྱང་ལོ་ཟླ་ཞག་དང་ཟ་མ་གཅིག་སོང་འཆི་བ་
ལ་ཇེ་ཉེ། གཉིས་སོང་འཆི་བ་ལ་ཇེ་ཉེར་སོང་བ་ཡིན་ནོ། །དེ་སྐད་དུ། ཆེད་དུ་བརྗོད་པའི་
ཚོམས་ལས།
དཔེར་ན་གསོད་པར་ངེས་པ་དག ། ན་
གོམས་པ་གང་དང་གང་བོར་བ། །་་་་་་
གསོད་པའི་དྲུང་དུ་ཉེ་བ་ལྟར། ། ལ་ ན་
མི་རྣམས་སྲོག་ཀྱང་དེ་བཞིན་ནོ། །
ཞེས་སོ། །དོལ་དུ་ཆུད་པའི་ཉ་དང་འདྲ་བ་ནི། ཉ་པ་རྣམས་ཀྱིས་ཆུ་ཆེན་པོ་ལ་དོལ་དྲངས་
པའི་ནང་དུ་ཉའི་ཚོགས་ཇི་སྙེད་ཅིག་ཆུད་པ་དེ་ཐམས་ཅད་གཅིག་བསད་གཉིས་བསད་ཀྱི་ཚུལ་
དུ་བསད་དེ། མཐར་གཅིག་ཀྱང་མ་ལུས་པར་གསོད་པ་ལྟར་རང་རེ་རྣམས་ཀྱང་འཁོར་བའི་ཆུ་
བོར་སྐྱེས། ཉོན་མོངས་པའི་ཉ་པས་བཤོར། སྐྱེ་བའི་རྒྱར་ཆུད། འཆི་བདག་གི་ཁ་སྒོར་སླེབ་པས་
ན་འཆི་བ་ལས་འོས་མེད་དོ། །དེ་སྐད་དུ་སྤྱོད་འཇུག་ལས། ། ག་ད་བ་ས་
ཉོན་མོངས་ཉ་པས་བཤོར་ནས་ནི། །
སྐྱེ་བའི་རྒྱར་ནི་ཆུད་གྱུར་ནས། །



མ་དག་པའི་སྣང་བ་བཤད་པའི་སྐབས། །
འཆི་བདག་ཁར་ནི་སོང་གྱུར་པ། །
ཅི་སྟེ་ད་དུང་མི་ཤེས་སམ། །ཞེས་སོ། །
བཤས་རར་ཆུད་པའི་ཕྱུགས་དང་འདྲ་བ་ནི། གཞན་དུ་ཐར་ས་མེད་པའི་བཤས་ར་ཞིག་
ཏུ་བསད་བྱའི་ཕྱུགས་རྣམས་བཅུག་སྟེ། ཤན་པས་གཅིག་གསོད་གཉིས་གསོད་ཀྱི་ཚུལ་དུ་རེ་རེ་
ནས་གསོད་པ་མཐོང་ཡང་། གསད་བྱ་ལྷག་མ་རྣམས་ཕན་ཚུན་གཅིག་གིས་གཅིག་བརྡུང་བ་དང་
བཟའ་རྒྱུ་རེ་ཙམ་འཚོལ་བ་ལས། ཇི་སྙམ་དུ་ཡང་མི་སེམས་པའི་མོད་ལ། མཐར་གཅིག་ཀྱང་མ་
ལུས་པར་གསོད་པ་ལྟར། རང་རེ་རྣམས་ཀྱང་སྐྱེ་བའི་བཤས་རར་ཆུད། འཆི་བདག་གི་ཤན་པས་
མཛའ་བཤེས་དང་། གཉེན་འདུན་ལ་སོགས་པ་རིམ་པས་གསོད་པ་མཐོང་བཞིན་དུ་རང་ལ་དེ་
ལྟ་བུ་འོང་སྙམ་པ་ཙམ་ཡང་མེད་པར་དེ་དག་གི་ཤུལ་ནས་ཀ་ཅ་རེ་ཙམ་ཅི་རྙེད་ལྟ་ཞིང་བཟའ་བཏུང་
དང་གཉིད་ལ་སོགས་པ་བག་མེད་ཀྱི་སྤྱོད་པ་སྣ་ཚོགས་བྱེད་པའི་མོད་ལ་འཆི་བདག་གི་ཤན་པས་
ཐུམས་ཀྱིས་གསོད་པར་འགྱུར་རོ། ། དེ་སྐད་དུ། སྤྱོད་འཇུག་ལས།
རང་སྡེ་རིམ་གྱིས་གསོད་པ་ཡང་། །
ཁྱེད་ཀྱིས་མཐོང་བར་མ་གྱུར་ཏམ། །
འོན་ཀྱང་གཉིད་ལ་བསྟེན་པ་གང་། །
གདོལ་པ་དང་ནི་མ་ཧེ་བཞིན། །
ལམ་ནི་ཀུན་ནས་བཀག་ནས་སུ། །
འཆི་བདག་གིས་ནི་བལྟས་བཞིན་དུ། །
ཇི་ལྟར་ཁྱོད་ནི་ཟ་དགའ་ཞིང་། །
འདི་ལྟར་གཉིད་ལོག་ཇི་ལྟར་དགའ། ། ཞེས་སོ། ། །
ཚུ་ ག་



དཔལ་ས་སྐྱའི་རིག་མཛོད། །
|
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཀྱེ་མ་བདག་འཇིག་རྟེན་འདིར་ཡུན་རིང་དུ་སྡོད་པའི་དབང་
མེད་པར་ངེས་པར་འཆི་བའི་ཆོས་ཅན་ལས་མ་འདས་ཏེ། འཇིག་རྟེན་ན་སྔར་སྐྱེས་པ་མ་ཤི་བ་
ཡང་མེད། ད་སྐྱེ་བ་མི་འཆི་བ་ཡང་མེད། ད་ལྟ་སྐྱེས་བཞིན་པ་འཆི་བར་མི་འགྱུར་བ་ཡང་མེད་
ན་བདག་ཅིའི་ཕྱིར་མི་འཆི། ལས་ཉོན་གྱི་སྐྱེ་འཆི་སྤངས་པའི་སྟོན་པ་འཇིག་རྟེན་གྱི་སྒྲོན་མེ་ཡང་
མྱ་ངན་ལས་འདས་པའི་ཚུལ་བསྟན་ཅིང་། འཕགས་པའི་ཚོགས་རྣམས་ཀྱང་གཞན་ངོར་རྣམ་སྨིན་
གྱི་སྐུ་ལུས་སྤང་བར་མཛད་ན། ལས་ཉོན་གྱི་འཆིང་བ་ཀུན་དང་ལྡན་པ་བདག་ལ་མི་འཆི་བའི་
གདེང་ཅི་ཞིག་ཡོད། གཞན་ཡང་སེམས་ཅན་རྣམས་ཀྱི་ལས་ཚུལ་བསམ་གྱིས་མི་ཁྱབ་པ་ལས་
བྱུང་བའི་རི་གླིང་རྒྱ་མཚོ་དང་བཅས་པའི་འཇིག་རྟེན་གྱི་ཁམས་ཤིན་ཏུ་སྲ་ཞིང་འཐས་པར་སྣང་
བ་འདི་དག་ཀྱང་མཐར་མཆིལ་མའི་ཐལ་བ་ཙམ་ཡང་ལུས་པར་མི་འགྱུར་བའི་གནས་སྐབས་དེ་ལྟ་
བུ་འབྱུང་ཞིང་། བསོད་ནམས་བརྒྱའི་དཔལ་ལས་གྲུབ་པའི་མཚན་དང་དཔེ་བྱད་ཀྱིས་བརྒྱན་པའི་
རྡོ་རྗེའི་སྐུ་ཡང་མི་རྟག་ན། སྙིང་པོ་མེད་པ། གསོག །གསོབ། ཡ་མ་བརླ་ལྟ་བུའི་བདག་གི་ལུས་
འདི་ཅི་སྟེ་རྟག །དེས་ན་མི་རྟག་པ་ལ་རྟག་པར་བཟུང་། སྙིང་པོ་མེད་པ་ལ་སྙིང་པོར་བཟུང་བའི་
བདག་གི་ལུས་འདི་མེར་བསྲེགས་ཏེ་ཐལ་བར་འགྱུར་རམ། ཆུར་བྲུལ་ཏེ་ཉ་སྲམ་གྱིས་ཟའམ།
གྱང་ངོས་ལ་སྦྱར་ཏེ་སྐམ་པར་འགྱུར་རམ། འབུ་སྲིན་གྱིས་ཟོས་ཏེ་ཁོང་སྟོང་དུ་འགྲོའམ། ས་འོག་
ཏུ་ལུས་ཏེ་རུལ་ཞིང་མྱགས་པར་འགྱུར་རམ། དུར་ཁྲོད་དུ་བསྐྱལ་ཏེ་བྱ་དང་གཅན་གཟན་གྱིས་
ཟ་བ་ལ་སོགས་པ་གནས་སྐབས་ཅི་ལྟ་བུ་ཞིག་ཏུ་འགྱུར། ལུས་འདི་རྟག་པའི་གོ་སྐབས་ཅུང་ཟད་
ཀྱང་མེད་པ་ཀུན་གྱིས་མངོན་དུ་འགྱུར་བའི་དུས་ཞིག་ནི་འོང་ངེས་ཨ་ཙ་མ་སྙམ་དུ་བསམ་མོ། །



མ་དག་པའི་སྣང་བ་བཤད་པའི་སྐབས། །
དེ་ལྟར་བསམས་ཀྱང་འཆི་བ་མི་རྟག་པ་མ་སྐྱེས་ན་ཡང་འདི་ལྟར་བསམ་སྟེ། ད་ལྟ་བདག་གི་ལུས་
ལ་ན་ཚ་དང་སེམས་ལ་སྡུག་བསྔལ་མེད་པར་ཉེ་འབྲེལ་དང་མཛའ་བཤེས་རྣམས་དང་ལྷན་ཅིག་ཏུ་
ཟས་གོས་དང་གནས་མལ་ལ་ལོངས་སྤྱོད་ཅིང་ཚེ་འདིར་ཡུན་རིང་དུ་སྡོད་པའི་གྲབ་བཤོམ་དང་།
གཏམ་སྣ་ཚོགས་བྱེད་པ་ལས། འཆི་བ་འོང་སྙམ་པ་ཡིད་ཡུལ་ན་མི་འདུག་ཀྱང་། འདི་ཐམས་
ཅད་ཤུལ་དུ་བཞག་ནས་གློ་བུར་དུ་ཚེ་འདིའི་སྣང་བ་ནག་ཐིབས་ཀྱིས་ནུབ་སྟེ། ཉེ་འབྲེལ་དག་གིས་
ཀྱང་བདག་མཐོང་བར་མི་འགྱུར། བདག་གིས་ཀྱང་དེ་རྣམས་ཐོས་པ་ཙམ་དུ་ཡང་མི་འགྱུར་བའི་
གཏན་འགྱེས་ཆེན་པོ་ཞིག་བྱས་ཏེ། རང་གཅིག་པུ་རྒྱུས་མེད་པའི་རྒྱལ་ཁམས་སྟོང་པ་ཉམ་ང་བ་
ཞིག་ན་ཕར་འགྲོ་དགོས་པའི་དུས་ཤིག་འོང་ངེས། ད་ནི་བདག་གིས་དགོངས་ཉི་ཙམ་གྱི་ཚེ་མཇུག་
འདི་ལ་འཆི་བ་གྲོས་ཁོངས་སུ་བཅུག་པའི་འཆི་ཆོས་རྣམ་དག་ཅིག་ཉམས་སུ་བླངས་ཏེ་རྒྱུད་ལ་ཁེལ་
ངེས་པ་ཞིག་བྱ། དེ་ལྟར་འགྱུར་བར་བླ་མ་དང་དཀོན་མཆོག་མཁྱེན་ཞེས་བསམ་ཞིང་སྙིང་ཐག་པ་
ནས་གསོལ་བ་གདབ་པ་སོགས་བྱའོ། །
ཐུན་མཚམས་རྣམས་སུ་རྒྱལ་པོ་ལ་གདམས་པའི་མདོ་ལས་བྱུང་བའི་དོན་འདི་ལྟར་ཡང་
བསམ་སྟེ། རང་རེ་ཉེ་འབྲེལ་དང་འཁོར་གཡོག་ལ་སོགས་པ་དང་ལྷན་ཅིག་ཏུ་ཡིད་དུ་འོང་བའི་
གཏམ་སྣ་ཚོགས་བྱེད་པའི་ཚེ། ད་ལྟ་བདག་ཉེ་དུ་དང་མཛའ་བཤེས་སོགས་དང་ལྷན་ཅིག་ཏུ་
གནས་ཏེ། ནམ་ཞིག་གི་ཚེ་འདི་རྣམས་དང་གཏན་འགྱེས་བྱེད་པའི་དུས་ཞིག་འོང་ངེས་སྙམ་དུ་བསམ།
དེ་བཞིན་དུ་ཟས་ཟ་བའི་ཚེ་ད་ལྟ་བདག་ཟས་བཟང་པོ་སྣ་ཚོགས་ཟ་སྟེ། ནམ་ཞིག་ན་བཟའ་བཏུང་
ཅི་ཡང་ཡི་གར་མི་འོང་ཞིང་ཟས་དང་སྨན་ཅི་ཟོས་ཀྱང་མི་ཕན་པར་འཆི་བའི་དུས་ཤིག་འོང་ངེས་སྙམ་
དུ་བསམ། གོས་བཟང་པོ་གྱོན་པའི་ཚེ་ད་ལྟ་བདག་གོས་བཟང་པོ་གྱོན་ཏེ། ནམ་ཞིག་ན་གོས་
ངན་དྲི་མ་ཅན་ཞིག་གིས་དྲིལ་ནས་འཁོར་བའི་དུས་ཤིག་འོང་ངེས་སྙམ་དུ་བསམ། བཞོན་པ་བཟང་
པོ་ཞོན་པའི་ཚེ། ད་ལྟ་བདག་བཞོན་པ་བཟང་པོ་འདི་ལྟ་བུ་ལ་ཞོན་ཏེ། ནམ་ཞིག་ན་རོ་ལས་བྱེད་



དཔལ་ས་སྐྱའི་རིག་མཛོད།
པའི་སྐྱེ་བོ་ངན་པ་ཞིག་གིས་ཁུར་ནས་འགྲོ་བའི་དུས་ཤིག་འོང་ངེས་སྙམ་དུ་བསམ། ཁྲི་སྟན་བཟང་
པོ་ལ་འདུག་པའི་ཚེ་ད་ལྟ་བདག་ཁྲི་སྟན་བཟང་པོ་འདི་ལྟ་བུ་ལ་འདུག་སྟེ།ནམ་ཞིག་ན་ས་ཁུང་མུན་
པ་ཅན་ཞིག་ཏུ་འདོར་བའི་དུས་ཤིག་འོང་ངེས་སྙམ་དུ་བསམ་མོ། །དེ་ལྟར་སྒོ་སྣ་ཚོགས་ནས་འཆི་
བ་རང་ཐོག་ཏུ་འབྱུང་བ་ལ་ངེས་ཤེས་མ་སྐྱེས་ཀྱི་བར་དུ་བསྒོམ་མོ། །
༣ ནམ་འཆི་ངེས་མེད་བསམ་སྟེ་བློ་སྣ་བསྟུང་བ།
༡༽ ཚེ་ཚད་མེད་པས་ནམ་འཆི་ངེས་མེད་བསམ་པ།
གཉིས་པ་ནམ་འཆི་ངེས་མེད་བསམ་སྟེ། བློ་སྣ་བསྟུང་བ་ལ། །
ཚེ་ཚད་མེད་པས་ནམ་འཆི་ངེས་པ་མེད། །
འཆི་རྐྱེན་མང་བས་ནམ་འཆི་ངེས་པ་མེད། །
གསོན་རྐྱེན་ཉུང་བས་ནམ་འཆི་ངེས་པ་མེད། །
ཅེས་སོ། །དང་པོ་ནི། དེ་ལྟར་རྒྱུ་མཚན་དུ་མའི་སྒོ་ནས་འཆི་བ་བསམ་པས་འགའ་ཞིག་གི་
རྟོག་པ་ལ་ནམ་ཕུགས་ལོས་ཀྱང་འཆི་མོད། རེ་ཞིག་མི་འཆིའམ་ཚེ་སྟོད་ལ་ཚེ་འདིའི་འདུན་མ་
བྱས་ནས་ཚེ་མཇུག་ལ་ཆོས་བྱའོ་སྙམ་པ་དང་། ད་ལོ་ཆོས་རྒྱགས་བསྒྲུབས་ལ་ད་གཟོད་ཆོས་བྱའོ་
སྙམ་པ་སྲིད་མོད། དེ་ཉིད་ཐོག་ཏུ་འབབ་པའི་ངེས་པ་མེད་དེ། ཚེ་མཇུག་དང་ཚེ་ཕྱི་མ་སུ་སྔ་མི་
ཤེས༑ ལོ་ཕྱི་མ་དང་ཚེ་ཕྱི་མ་སུ་སྔ་མི་ཤེས། དེ་བཞིན་དུ་ཟླ་བ་ཕྱི་མ་དང་ཚེ་ཕྱི་མ། ཞག་ཕྱི་མ་
དང་ཚེ་ཕྱི་མ་སུ་སྔ་མི་ཤེས་པས་སོ། །དེ་སྐད་དུ་ཚོམས་ལས།
སང་དང་འཇིག་རྟེན་ཕྱི་མ་གཉིས། །
སྔོན་དུ་གང་འོང་གཏོལ་མེད་པས། །
སང་གི་ཚིས་ལ་མི་འབད་པར། །
E
༧༧
8



མ་དག་པའི་སྣང་བ་བཤད་པའི་སྐབས།
ཕྱི་མའི་དོན་ལ་འབད་པར་རིགས། །
ཞེས་སོ། །དེའི་རྒྱུ་མཚན་མཛོད་ལས། འདི་ན་མ་ངེས་ཐ་མར་ནི། །ལོ་བཅུ་དང་ལོ་དཔག་
ཏུ་མེད། །ཅེས་གླིང་གཞན་གསུམ་གྱི་མི་ལ་ཚེ་ཚད་ཀྱི་ངེས་པ་ཡོད་ཀྱང་། འཛམ་བུ་གླིང་པ་རྣམས་
ཀྱི་ཚེ་ལ་ངེས་པ་ཅུང་ཟད་ཀྱང་མེད་པར་གསུངས་པའི་ཕྱིར་དང་། འགའ་ཞིག་མའི་མངལ་དུ་ཚེ་ཟད་
ནས་འཆི། དེ་བཞིན་དུ་སྐྱེས་ཙམ་དང་། གོག་ཙམ་དང་། འགྲོ་ཤེས་ཙམ་དང་། དར་ལ་བབ་པ་
དང་༑ རྒས་ནས་འཆི་བ་སོགས་མཐའ་གཅིག་ཏུ་མ་ཁེལ་བས་སོ། །དེ་སྐད་དུ་ཚོམས་ལས།
ཁ་ཅིག་མངལ་དུ་འཆི་བར་འགྱུར། །
དེ་བཞིན་ཁ་ཅིག་སྐྱེས་ཙམ་ན། །
དེ་བཞིན་ཁ་ཅིག་གོག་ཙམ་ན། ། །
དེ་བཞིན་ཁ་ཅིག་ཡོངས་རྒྱུག་ནས། །
ལ་ལ་རྒས་དང་ལ་ལ་གཞོན། །
ལ་ལ་དར་ལ་བབ་པའི་མི། །
རིམ་གྱིས་རབ་ཏུ་འགྲོ་འགྱུར་ཏེ། ། །
འབྲས་བུ་སྨིན་པ་ལྷུང་བ་བཞིན། །
ཞེས་སོ། །དེས་ན་ཁོ་བོ་ཅག་གི་ཚེ་ཚད་དེ་རིང་གིས་རྫོགས་ནས་དོ་ནུབ་མི་འཆི་བའི་གདེང་
ཡིད་བརྟན་ཐུབ་ངེས་པ་ཅུང་ཟད་ཀྱང་མེད་དེ། སྤྱོད་འཇུག་ལས། །
དེ་རིང་ཁོ་ན་མི་འཆི་ཞེས། །
བདེ་བར་འདུག་པ་རིགས་མ་ཡིན། །
བདག་ནི་མེད་པར་འགྱུར་བའི་དུས། །
དེ་ནི་གདོན་མི་ཟ་བར་འོངས། །ཞེས་སོ། །



དཔལ་ས་སྐྱའི་རིག་མཛོད།
།
gE
༢༽ འཆི་རྐྱེན་མང་བས་ནམ་འཆི་ངེས་མེད་བསམ་པ།
གཉིས་པ་འཆི་རྐྱེན་མང་བས་ནམ་འཆི་ངེས་མེད་བསམ་པ་ལ། ལུས་སྲོག་འབྲལ་སླ་བས།
འཆི་བདག་བརྩེ་བ་མེད་པས། འགལ་རྐྱེན་ནད་གདོན་མང་བས་ནམ་འཆི་ངེས་པ་མེད་པའོ། །
དང་པོ་ནི། གལ་ཏེ་ཚེའི་ལྷག་མ་ཅུང་ཟད་ཡོད་སྲིད་ཀྱང་དེ་མ་རྫོགས་ཀྱི་བར་ལ་འདུག་
རྒྱུ་འོང་བའི་ངེས་པ་ཅི་ཡང་མེད་དེ། དེའི་རྒྱུ་མཚན་ཚེ་གནས་པ་ལ་འགལ་རྐྱེན་བར་ཆད་མང་ཞིང་
ལུས་སྲོག་ཀྱང་ཤིན་ཏུ་འབྲལ་སླ་བའི་ཕྱིར་རོ། །དཔེར་ན་རླུང་དམར་གྱི་ནང་གི་མར་མེ་དང་འདྲ་
སྟེ༑ མར་མེ་དེ་ལ་མར་དང་སྡོང་བུ་ལ་སོགས་པ་མ་ཟད་པར་ཡོད་ཀྱང་རླུང་གི་རྐྱེན་གྱིས་ཅུང་
ཟད་ཀྱང་གནས་པའི་སྐབས་མེད་པར་གློ་བུར་དུ་འཆི་བ་བཞིནནོ། །
དེ་སྐད་དུ་སློབ་སྤྲིང་ལས།
མར་མེ་མེ་ལྕེ་ཤུགས་དྲག་རླུང་གིས་བསྐྱོད་པ་ལྟའི། །
ཚེ་འདི་སྐད་ཅིག་གནས་པའི་གདེང་ཡང་ཡོད་མ་ཡིན། །
ཞེས་སོ། །ལུས་སྲོག་འབྲལ་སླ་བའི་ཚུལ་འདི་བསམས་ན། གཉིད་ལོག་ནས་སད་ལོང་
བྱུང་བ་དང་
། དབུགས་ཕྱིར་ཕྱུངས་ནས་ནང་དུ་རྔུབ་ལོང་བྱུང་བ་ཤིན་ཏུ་ངོ་མཚར་བའི་གནས་
ཡིན་ཏེ། བཤེས་སྤྲིང་ལས། །
ཚེ་འདི་གནོད་མང་རླུང་ནང་མར་མེ་བཞིན། །
ཆུ་ཡི་ཆུ་བུར་བས་ཀྱང་མི་རྟག་ན། །
དབུགས་འབྱུང་དབུགས་རྔུབ་གཉིད་ཀྱིས་ལོག་པ་ལས། །
སད་ཁོམ་གང་ལགས་དེ་ནི་ངོ་མཚར་ཆེ། །ཞེས་སོ། །
D



མ་དག་པའི་སྣང་བ་བཤད་པའི་སྐབས།
གཉིས་པ་འཆི་བདག་བརྩེ་བ་མེད་པས་ནམ་འཆི་ངེས་མེད་བསམ་པ་ནི། འཆི་བདག་གིས་
བདག་ལ་སྙིང་རྗེའི་བསམ་པས་སྡུག་པ་འདི་ད་དུང་ཚེ་འདིའི་བྱ་བ་མ་ཟིན་པར་འདུག་པས་རེ་ཞིག་
ཞོག་ཅེས་སམ། ན་བ་མི་འདུག་པས་རེ་ཞིག་ཞོག་ཅེས་པ་ལྟ་བུའི་རྩིས་མི་གཏོང་བར་རྔོན་པ་རྣམས་
རི་དྭགས་འདེད་པ་བཞིན་དུ་སྐད་ཅིག་མ་གཅིག་གིས་ཀྱང་གསོད་པ་སྔ་ན་སྙམ་དུ་སེམས་པ་ཁོ་ན་
ལས་གཡེང་རྐྱེན་གཞན་ཅུང་ཟད་ཀྱང་མེད་དེ། སྤྱོད་འཇུག་ལས། །
ཡིད་བརྟན་མི་རུང་འཆི་བདག་འདི། །
བྱས་དང་མ་བྱས་མི་སྡོད་པར། །
ན་དང་མི་ན་ཀུན་གྱིས་ཀྱང་། །
གློ་བུར་ཚེ་ལ་ཡིད་མི་བརྟན། །ཞེས་སོ། །
གསུམ་པ་འགལ་རྐྱེན་ནད་གདོན་མང་བས་ནམ་འཆི་ངེས་མེད་བསམ་པ་ལ། ཕྱི་ནང་
གི་འབྱུང་བ་འཁྲུགས་པས་འཆི། ལོག་འདྲེན་གྱི་བགེགས་འཁྲུགས་པས་འཆི། ཕོ་ལྷ་ལ་སོགས་
པ་གདོན་གཞན་འཁྲུགས་པས་འཆི་བའོ། །དེ་ལ་ཕྱིའི་འབྱུང་བ་སའི་གཏིབས་འོག་ཏུ་སོང་བ།
ཆུས་ཁྱེར་བ། མེས་ཚིག་པ། རླུང་གིས་གཡེངས་ཏེ་གཅོང་རོང་དུ་ལྷུང་ནས་འཆི་བ་དང་། ནང་གི་
འབྱུང་བ་སའི་ནད་བད་ཀན། ཆུའི་ནད་གྲང་བ། མེའི་ནད་ཚད་པ། རླུང་གི་ནད་སྙིང་རླུང་ལ་
སོགས་པ་དུ་མས་འཆི་རྐྱེན་བྱེད་དོ། །ལོག་འདྲེན་གྱི་བགེགས་ནི་རྟག་ཏུ་ཉེར་འཚེ་བྱེད་པའི་བགེགས་
རིགས་སྟོང་ཕྲག་བརྒྱད་ཅུས་སེམས་ཅན་གྱི་དབུགས་དང་མདངས་དང་གཟི་བརྗིད་འཕྲོག་པར་
བྱེད་ལ། ཕོ་ལྷ་ལ་སོགས་པའི་གདོན་ནི། མགུ་ན་ཕན་འདོགས་ཀྱང་མ་མགུ་ན་གནོད་པ་བྱེད་
པའི་གདོན་རིགས་སུམ་བརྒྱ་དྲུག་ཅུ་ལ་སོགས་པ་སྟེ། དེ་དག་གིས་ཀྱང་འཆི་བའི་རྐྱེན་བྱེད་པ་
མང་དུ་ཡོད་དོ། །
གཞན་ཡང་དགྲ་དང་འཐབ་སྟེ་འཆི། གཉེན་གྱིས་བསླུས་ཏེ་འཆི། ཁ་ཟས་མ་འཕྲོད་
།



དཔལ་ས་སྐྱའི་རིག་མཛོད། །
དེ་འཆི། སྨན་མ་འཕྲོད་དེ་འཆི། གོས་ཀྱིས་འཚུབ་སྟེ་འཆི། གཡོག་གིས་བརྒལ་ཏེ་འཆི། དུད་
འགྲོས་བརྡུངས་ཏེ་འཆི། གཅན་གཟན་གྱིས་རྨུགས་ཏི་འཆི། ཐ་ན་རང་ལ་རང་བས་ཉེ་བ་མེད་
ཀྱང་རང་ཉིད་འཆི་རྐྱེན་དུ་སོང་བའང་ཡོད་དེ། རང་གིས་རང་ལ་མཚོན་བསྣུན་པ་དང་། ལྕེབ་སྟེ་ཤི་
བ་ལ་སོགས་པ་དུ་མ་མཐོང་བས་སོ། །མདོར་ན་སེམས་ཅན་ནམ་སེམས་ཅན་མ་ཡིན་པའི་ཕྱི་ནང་
གི་དངོས་པོ་འདི་ལྟ་བུ་ཞིག་གིས་བདག་གི་འཆི་རྐྱེན་མི་བྱེད་ཅེས་ཡིད་བརྟན་ཐུབ་པ་ཅུང་ཟད་ཙམ་
ཡང་མེད་དེ། གང་ཟག་གཞན་ལ་དེ་དང་དེ་འདྲ་བས་འཆི་རྐྱེན་བྱེད་ལ། བདག་ལ་མི་བྱེད་པའི་
ཤེས་བྱེད་ཅི་ཡང་འགོད་རྒྱུ་མེད་པའི་ཕྱིར་རོ། ། ན་
་
ཆ/
༣༽ གསོན་རྐྱེན་ཉུང་བས་ནམ་འཆི་ངེས་མེད་བསམ་པ།
གསུམ་པ་གསོན་རྐྱེན་ཤིན་ཏུ་ཉུང་བས་ནམ་འཆི་ངེས་མེད་བསམ་པ་ནི། གལ་ཏེ་རིམ་གྲོ་
དང་སྨན་དང་ཁ་ཟས་ལ་སོགས་པ་གསོན་པའི་རྐྱེན་མང་དུ་ཡོད་དོ་སྙམ་ན། ཚེ་དང་ལས་དང་
བསོད་ནམས་གསུམ་པོ་གང་ཡང་རུང་བ་གཅིག་ཙམ་ཟད་པའམ། གཉིས་ཙམ་ཟད་པ་ལ་སོགས་པ་
དུས་མིན་གྱི་འཆི་བ་འགའ་ཞིག་ལ་དེ་དག་གིས་ཕན་པའི་སྐབས་སྲིད་མོད་ཀྱང་། གསུམ་ཀ་
ཟད་དེ་དུས་ལ་བབས་ནས་འཆི་བ་ལ་དེ་དག་གིས་ཅུང་ཟད་ཀྱང་ཕན་པ་མེད་པའི་སྟེང་དུ་སླར་
འཆི་རྐྱེན་དུ་སོང་བའི་གནས་སྐབས་མང་དུ་ཡོད་པའི་ཕྱིར་རོ། །དེ་སྐད་དུ་རིན་ཆེན་ཕྲེང་བ་ལས།
1:|: འཆི་བའི་རྐྱེན་ནི་མང་བ་སྟེ། ། །
གསོན་པའི་རྐྱེན་ནི་ཉུང་ཟད་ཙམ། །
དེ་དག་ཉིད་ཀྱང་འཆི་རྐྱེན་ཏེ། །
དེ་བས་རྟག་ཏུ་ཆོས་མཛོད་ཅིག ། །
ཅེས་སོ། །དེ་ལྟ་ནའང་རེ་ཞིག་གསོན་དུ་རེ་བའི་བློའི་གཏད་སོ་ན་ཚོད་གཞོན་པ་དང་། ནད་



མ་དག་པའི་སྣང་བ་བཤད་པའི་སྐབས། །
མེད་པ་དང་ཟས་གོས་ལ་སོགས་པ་འཛོམ་པ་དང་། དགྲ་འདྲེ་ལ་སོགས་པའི་ཉེར་འཚེ་མེད་པས་
རེ་ཞིག་མི་འཆིའམ་སྙམ་དུ་སེམས་ན། ན་ཚོད་གཞོན་པས་འཆི་བ་མི་ཐུབ་སྟེ། རྒས་ཤིང་འཁོགས་
པ་འཁར་བ་ལ་བརྟེན་དགོས་པའི་སྔོན་དུ་བྱིས་པ་སྐྱེས་མ་ཐག་འཆི་བ་མཐོང་བས་སོ། །དེ་སྐད་དུ་
ཚོམས་ལས།
སྔ་དྲོ་སྐྱེ་བོ་མང་མཐོང་བ། །
ཕྱི་དྲོ་འགའ་ཞིག་མཐོང་མི་འགྱུར། ། བར་དུ
ཕྱི་དྲོ་སྐྱེ་བོ་མང་མཐོང་བ། ། བདེ་
སྔ་དྲོ་འགའ་ཞིག་མཐོང་མི་འགྱུར། །
སྐྱེས་པ་བུད་མེད་མང་པོ་དག །
དར་ལ་བབ་པའང་འཆི་བར་འགྱུར། །
དེ་ལ་མི་འདི་གཞོན་ཞེས་ཏེ། །
གསོན་པའི་གདེང་བྲོད་ཅི་ཞིག་ཡོད། །
ཅེས་སོ། །ནད་མེད་པས་མི་ཐུབ་སྟེ། སྐྱེས་བུ་ལོ་ནད་ཅན་གྱི་སྔོན་དུ་ནད་མེད་པའི་སྐྱེ་བོ་
གློ་བུར་དུ་འཆི་བ་མཐོང་བས་སོ། །ཟས་གོས་སོགས་མཐུན་རྐྱེན་འཛོམ་པས་མི་ཐུབ་སྟེ། ཕོངས་
པ་ནངས་ཟས་ནངས་ཚོལ། ནུབ་ཟས་ནུབ་ཚོལ་དགོས་པའི་སྔོན་དུ་ཕྱུག་པོ་ཟས་ནོར་གྱི་མཐའ་
འཁོར་བ་འཆི་བ་མཐོང་བས་སོ། །དགྲའི་འཚེ་བ་མེད་པས་འཆི་བ་མི་ཐུབ་སྟེ། ཕྱོགས་མཐའ་དགྲས་
འཁོར་བའི་སྐྱེས་བུའི་སྔོན་དུ་དགྲའི་མིང་ཙམ་ཡང་མེད་པའི་སྐྱེ་བོ་འཆི་བ་མཐོང་བས་སོ། །འདྲེ་
གདོན་གྱིས་འཚེ་བ་མེད་པས་ཀྱང་མི་ཐུབ་སྟེ། ཤེས་པ་གདོན་གྱིས་བསླད་ནས་བྱ་བྱེད་ཐམས་
ཅད་རང་ལ་གང་ངན་བྱེད་པའི་སྔོན་དུ་ཤེས་པ་རང་བཞིན་དུ་གནས་པའི་སྐྱེས་བུ་འཆི་བ་དུ་མ་མཐོང་
བས་སོ། །དེ་སྐད་དུ་སྤྱོད་འཇུག་ལས།
793



དཔལ་ས་སྐྱའི་རིག་མཛོད། །
ནད་མེད་ཉི་མ་འདི་ལྟ་བུ། ། ནས་དང་།
ཟས་བཅས་འཚེ་བ་མེད་ཀྱང་ནི། །
ཚེ་འདི་སྐད་ཅིག་སླུ་བ་སྟེ། །
ལུས་ནི་ཐང་ཅིག་བརྙན་པོ་བཞིན། ། །
ཞེས་སོ། །དེས་ན་གང་ཟག་གཞན་ལ་དེ་དག་གི་འཆི་བ་མི་ཐུབ་ལ། བདག་ལ་ཐུབ་པའི་
རྒྱུ་མཚན་ཡིད་བརྟན་ཐུབ་པ་ཅི་ཡང་འགོད་རྒྱུ་མེད་པའི་ཕྱིར་ལེགས་པར་བརྟགས་ན་དོ་ནུབ་མི་
འཆི་བའི་གདེང་རྣམ་པར་དག་པ་རང་གཞན་ཀུན་ཡིད་ཆེས་ཤིང་བློ་བདེ་བར་གནས་པས་ཆོག་
པ་སྣ་གཅིག་ཀྱང་མེད་དོ། །
པe
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཀྱེ་མ་བདག་སྐྱེས་ནས་ད་ལྟའི་བར་ལ་གཡེང་མ་ལམ་དུ་
ལོ་གྲངས་དེ་སྙེད་ཅིག་འདས་ཏེ་ད་ནི་འཆི་བ་ལ་ཡོངས་སུ་གཏུགས་པར་གྱུར། ཁོ་བོ་ཅག་འཛམ་
བུ་གླིང་པ་རྣམས་ལ་ཚེ་ཚད་ཀྱི་ངེས་པ་ནི་མི་འདུག །ཚེ་ལྷག་ཅུང་ཟད་ཡོད་སྲིད་ཀྱང་ཚེ་ལ་དུས་
མིན་གྱི་འཆི་བ་ནི་འོང་བར་འདུག །ཚེ་ལ་བར་དུ་གཅོད་པའི་རྐྱེན་ནི་ཤིན་ཏུ་མང་བར་འདུག །
བར་དུ་གཅོད་བྱའི་ལུས་སྲོག་ནི་འབྲལ་སླ་བར་འདུག །བར་དུ་གཅོད་བྱེད་ཀྱི་འཆི་བདག་ལ་བརྩེ་
བ་ནི་མེད་པར་འདུག །བར་ཆད་ཀྱི་རྐྱེན་དེ་དག་མེད་པའི་སར་འབྲོས་ས་ནི་མི་འདུག །རྐྱེན་དེ་
དག་གང་རུང་རེ་རེས་ཀྱང་ནི་འཆི་བར་འདུག །དེ་ལྟ་བུའི་རྐྱེན་དང་མི་ཕྲད་པའི་གདེང་ནི་མི་འདུག །
དེས་ན་བདག་དེ་རིང་འཆིའམ་སང་འཆི་ཆ་མི་འདུག །བདག་དེ་རིང་སང་ཤི་ན་ནི་སྔོན་ཆད་འཆི་
བ་གྲོས་ཕུགས་སུ་བཅུག་པའི་ཆོས་ནི་ཅི་ཡང་མ་གྲུབ། འཆི་བའི་དུས་ལ་བབ་པའི་ཚེ་བདག་ལ་
ཅི་འདྲ་ཞིག་འོང་བ་འདུག་གེ་ཨ་ཙ་མ། ད་ནི་བདག་གིས་ནམ་འཆི་ངེས་མེད་ཀྱི་ཚེ་མཇུག་འདི་



མ་དག་པའི་སྣང་བ་བཤད་པའི་སྐབས།
ལ་འཇིག་རྟེན་གྱི་བྱ་བ་སྙིང་པོ་མེད་པ་ཐམས་ཅད་རྒྱབ་ཏུ་ལིངས་ཀྱིས་བོར་ནས་འཆི་བའི་དུས་
སུ་ཕན་ངེས་པའི་དམ་པའི་ཆོས་ཤིག་དེ་རིང་ཉིད་ནས་བྱ། བདག་གིས་འཆི་ཆོས་རྒྱུད་ལ་ཁེལ་
བ་ཞིག་བླ་མ་དང་དཀོན་མཆོག་མཁྱེན་ཞེས་བསམ་ཞིང་གསོལ་བ་གདབ་པ་སོགས་བྱའོ། །ཐུན་
མཚམས་རྣམས་སུ་དེ་རིང་འདི་བྱ། སང་འདི་བྱའི་རྣམ་རྟོག་གི་དབང་དུ་མ་སོང་བར་བྱས་ནས།
དེ་རིང་འཆི་ན་མཚམས་སྦྱོར་འདི་ལྟ་བུ་དང་འགྲོགས་པར་བྱ། སང་ཉིན་འཆི་ནའང་མཚམས་
སྦྱོར་འདི་ལྟ་བུ་དང་འགྲོགས་པར་བྱ་ཞེས་དྲན་འཛིན་དྲག་པོ་རྒྱུན་ཆགས་སུ་བཏང་སྟེ་དགེ་སྦྱོར་
ལ་བརྩོན་པར་བྱའོ། །
༤ ཆོས་མིན་ཕན་མེད་བསམ་ལ་དམ་ཆོས་བསྒྲུབ་པ།
༡༽ ཟས་དང་ནོར་གྱིས་ཕན་མེད་དམ་ཆོས་བསྒྲུབ་པ།
གསུམ་པ་ཆོས་མིན་ཕན་མེད་བསམ་ལ་དམ་ཆོས་བསྒྲུབ་པ་ལ།
ཟས་དང་ནོར་གྱིས་ཕན་མེད་དམ་ཆོས་བསྒྲུབ། །
གཉེན་དང་འཁོར་གྱིས་ཕན་མེད་དམ་ཆོས་བསྒྲུབ། །
ཁ་དྲག་སྟོབས་ཀྱིས་ཕན་མེད་དམ་ཆོས་བསྒྲུབ། །ཅེས་སོ། །
དང་པོ་ནི། ངེས་པར་འཆི་བའི་དུས་ལ་བབ་པའི་ཚེ་ན། ཚེ་འདིའི་ཕུན་སུམ་ཚོགས་པ་ཟས་
ནོར་ལོངས་སྤྱོད་སོགས་ཅི་ཙམ་ཡོད་ཀྱང་ཕན་རྒྱུ་ཅུང་ཟད་ཀྱང་མེད་དེ། དེ་དག་གི་སྟེང་ནས་འཆི་
བདག་ལ་རྔན་པ་བྱིན་པས་བཟློག་ཏུའང་མེད། བླུས་མ་བྱིན་པས་གླུ་རུའང་མེད། རང་གིས་ཕ་རོལ་
ཏུ་ཁྱེར་ནས་འགྲོ་རྒྱུའང་མེད་པར་མར་གྱི་དཀྱིལ་ནས་སྤུ་ཕྱུང་བ་ལྟར་རང་ཉིད་སྒྲེན་མོ་ལག་པ་སྟོང་
པར་འགྲོ་དགོས་པའི་ཕྱིར་རོ། །དེ་སྐད་དུ་ཡང་སྤྱོད་འཇུག་ལས།



དཔལ་ས་སྐྱའི་རིག་མཛོད། །
རྙེད་པ་མང་པོ་ཐོབ་གྱུར་ནས། །
ཡུན་རིང་དུས་སུ་བདེ་སྤྱད་ཀྱང་། །
ཆོམ་པོས་ཕྲོགས་པ་ཇི་བཞིན་དུ། །
སྒྲེན་མོ་ལག་པ་སྟོང་པར་འགྲོ། །
ཞེས་སོ། །མི་ཕན་པའི་སྟེང་དུ་ཚེ་འདིའི་ཕུན་སུམ་ཚོགས་པ་དེ་དག་ལ་ཆགས་སེམས་དྲག་
པོ་སྐྱེས་ནས་སླར་གནོད་པ་སྐྱེལ་ཏེ། དེ་ཉིད་ལས། །
དེ་བས་རྣམ་པར་རྨོངས་པའི་ཡིད། །
གང་དང་གང་ལ་ཆགས་གྱུར་པ། །
དེ་དང་དེ་སྡོང་སྟོང་འགྱུར་དུ། །
སྡུག་བསྔལ་ཉིད་དུ་འགྱུར་ཞིང་ལྡང་
། །
དེ་བས་མཁས་པས་ཆགས་མི་བྱ། །
ཆགས་པ་ལས་ནི་འཇིགས་པ་སྐྱེ། །ཞེས་སོ། །
༢༽ གཉེན་དང་འཁོར་གྱིས་ཕན་མེད་དམ་ཆོས་བསྒྲུབ་པ།
གཉིས་པ་ནི་མཛའ་བཤེས་དང་འཁོར་གཡོག་ལ་སོགས་པ་ཇི་སྙེད་ཡོད་ཀྱང་འཆི་བའི་ཚེ་
ཕན་པ་མེད་དེ། དེ་དག་གིས་འཆི་བདག་ལ་འཐབས་པས་བཟློག་པའང་མེད། ངོ་ཆེན་བྱས་ནས་
ཁྲོལ་བའང་མེད། འཆི་བའི་སྡུག་བསྔལ་ལ་བགོ་བཤའ་བྱར་ཡང་མེད། ཕ་རོལ་དུ་འགྲོ་བའི་ཚེ་
མཉམ་དུ་འགྲོ་རྒྱུ་ཡང་མེད་པར་རང་ཉིད་གཅིག་པུ་འགྲོ་དགོས་པའི་ཕྱིར་རོ། །དེ་སྐད་དུ་སྤྱོད་
འཇུག་ལས། །
བདག་ནི་མལ་ན་འདུག་བཞིན་དུ། །



མ་དག་པའི་སྣང་བ་བཤད་པའི་སྐབས། །
གཉེན་བཤེས་ཀུན་གྱིས་མཐའ་བསྐོར་ཡང་། །
སྲོག་ཆད་པ་ཡི་ཚོར་བ་དག །
བདག་ཉིད་གཅིག་པུས་མྱོང་བར་འགྱུར། །
གཤིན་རྗེའི་ཕོ་ཉས་ཟིན་པ་ན། །
གཉེན་གྱིས་ཅི་ཕན་བཤེས་ཅི་ཕན། །
དེ་ཚེ་བསོད་ནམས་གཅིག་སྐྱབས་ན། །
དེ་ཡང་བདག་གིས་མ་བསྟེན་ཏོ། །
ཞེས་སོ། །མི་ཕན་པའི་ཁར་དེ་དག་གི་ཆེད་དུ་བྱས་པའི་སྡིག་པ་རྣམས་རང་གི་རྗེས་སུ་
འབྲངས་ནས་སླར་གནོད་པ་སྐྱེལ་བའི་གྲོགས་བྱེད་དེ། དེ་ཉིད་ལས།
རེ་ཞིག་གསོན་ཚེ་འདི་ཉིད་ལའང་། །
མཛའ་དང་མི་མཛའ་དུ་མ་འདས། །
དེ་དག་དོན་དུ་བྱས་པའི་སྡིག ། །
མི་བཟད་གང་ཡིན་མདུན་ན་གནས། །ཞེས་སོ། །
༣༽ ཁ་དྲག་སྟོབས་ཀྱིས་ཕན་མེད་དམ་ཆོས་བསྒྲུབ་པ།
གསུམ་པ་ནི་ཁ་དྲག་དང་དཔུང་སྟོབས་ལ་སོགས་པ་འཇིག་རྟེན་འདིར་སྣང་གི་འདོད་བྱའི་
མཐར་ཐུག་ཇི་སྙེད་ཅིག་ཡོད་ཀྱང་ཕན་པ་མེད་དེ། དཔེར་ན་རི་དྭགས་ཀྱི་རྒྱལ་པོ་སེང་གེ་དེས་གླང་
པོ་ཆེ་ལྟ་བུའི་སྟོབས་ཀྱང་ཟིལ་གྱིས་གནོན། སྐད་ཀྱི་ང་རོ་བསྒྲགས་པ་ཙམ་གྱིས་ཀྱང་རི་དྭགས་ཕྲ་མོ་
རྣམས་སྐྲག་སྟེ། དབུགས་ཀྱང་འབྱིན་མི་ནུས་པར་བྱེད་པའི་སྟོབས་དང་ལྡན་ཡང་འཆི་བདག་བྱུང་བའི་
ཚེ་རང་གི་སྟོབས་དང་དྲེགས་པ་ཐམས་ཅད་ཉམས་ནས་འཆི་དགོས་པའི་ཕྱིར་རོ། །དེ་སྐད་དུ་ཡང་



དཔལ་ས་སྐྱའི་རིག་མཛོད།
ཆ་
སྐྱེས་རབས་ལས།
སེང་གེ་རྣམས་ཀྱང་སེན་མོ་རྣོན་པོས་གླང་ཆེན་གྱི། །
གཟི་བརྗིད་ཟིལ་གནོན་སྤྱི་བོར་སྡེར་མོས་དྲལ་ཞིང་བཅད། །
ང་རོ་དྲག་པོ་བསྒྲགས་པས་གཞན་གྱི་སེམས་སྐྲག་བྱེད། །
གཤིན་རྗེ་འོངས་ནས་མཐུ་དང་དྲེགས་པ་བཅོམས་ཏེ་ཉལ། །
ཞེས་སོ། །མི་ཕན་པའི་སྟེང་དུ་ཚེ་འདིར་སྣང་གི་ཕུན་སུམ་ཚོགས་པ་དེ་དག་ལ་ང་རྒྱལ་
དང་རློམ་སེམས་སྐྱེས་ནས་དེའི་རྣམ་སྨིན་རང་གི་རྗེས་སུ་འབྲང་བའི་ཕྱིར་སླར་གནོད་པའི་གྲོགས་
བྱེད་དེ། སྤྱོད་འཇུག་ལས། བ
བདག་ནི་རྙེད་མང་བཀུར་སྟིར་བཅས། །
བདག་ལ་མང་པོ་དགའ་འོ་ཞེས། ། ་
དེ་འདྲའི་སྙེམས་པ་འཆང་གྱུར་ན། །
འཆི་བའི་འོག་ཏུ་འཇིགས་པ་སྐྱེ། །
ཞེས་སོ། །མདོར་ན་གནས་སྐབས་ཀྱི་རྐྱེན་ཙམ་མ་གཏོགས་ངེས་པར་འཆི་བ་ལ་བབ་པའི་
ཚེ་རྫས་ཀྱིས་མི་ཟློག །སྔགས་ཀྱིས་མི་ཟློག །རྟེན་འབྲེལ་གྱིས་མི་ཟློག །ཁ་དྲག་ཅན་དཔུང་གིས་
མི་ཟློག །དཔའ་བོ་སྟོབས་ཀྱིས་མི་ཟློག །ཕྱུག་པོ་ནོར་གྱིས་མི་ཟློག །མཛངས་པ་སྤྱོད་ལམ་གྱིས་
མི་ཟློག །སྨྲ་མཁས་པ་གཏམ་གྱིས་མི་ཟློག །སྤྱང་པོས་འཛུར་དུ་མེད། མགྱོགས་པས་འབྲོས་
སུ་མེད། སྒྱུ་མས་བསླུ་རུ་མེད་དོ། །དེ་སྐད་དུ་སྐྱེས་རབས་ལས། །
མང་པོ་འདུས་པའི་དབུས་སུ་བཟང་པོ་ནི། །
སྐྱེ་བོ་རྣམས་ཀྱི་མིག་ཀྱང་སླུ་བར་བྱེད། །
གཤིན་རྗེ་འདི་ལ་མཚར་གྱི་མཐུ་ཅིག་ཡོད། །



མ་དག་པའི་སྣང་བ་བཤད་པའི་སྐབས།
3
/
དེ་དག་གིས་ཀྱང་མིག་བསླུར་ཡོངས་མི་ནུས། །ཞེས་སོ། །
དེས་ན་འཆི་བ་ལ་ཆོས་མ་ཡིན་པ་གཞན་གང་གིས་ཀྱང་ཕན་པ་མེད་དེ། རྒྱལ་པོ་གསལ་རྒྱལ་
ལ་གདམས་པའི་མདོ་ལས། རྒྱལ་པོ་ཆེན་པོ་ངེས་པར་འཆི་བའི་དུས་ལ་བབ་པའི་ཚེ། འཆི་བདག་
གི་གསལ་ཤིང་ཟུག་སྟེ་རྒྱགས་པ་དང་ནི་བྲལ། མགོན་ནི་མེད། སྐྱབས་ནི་མེད། དཔུང་གཉེན་ནི་
མེད༑ ནད་ཀྱིས་ནི་གདུང་། ཁ་ནི་སྐམ། བཞིན་ནི་འགྱུར། རྐང་ལག་ནི་གཡོབ། མཆུ་ནི་བརྗེས།
སོ་ནི་བཙིགས། ལྡང་ནི་མི་ནུས། སྒྲ་ངར་ངར་པོ་ནི་འབྱིན། གཅིན་དང་ཕྱི་ས་དང་ངན་སྐྱུགས་
ཀྱིས་ནི་ལུས་ལ་གོས། སྨན་དང་སྨན་པ་དང་ཁ་ཟས་ཀྱིས་ནི་བླས་ལ་བོར། མལ་གྱི་ཐ་མར་ནི་ཉལ། །
འཁོར་བའི་ཆུ་བོར་ནི་ནུབ། གཤིན་རྗེའི་སྐྱེས་བུས་ནི་འཇིགས་ཤིང་སྐྲག །དབུགས་ཀྱི་རྒྱུ་བ་ནི་ཆད།
ཁ་དང་སྣ་ནི་གདངས། འཇིག་རྟེན་འདི་ནི་འདོར། འཇིག་རྟེན་ཕ་རོལ་ཏུ་ནི་འགྲོ། སྐྱས་ཆེན་པོ་ནི་
འདེགས། མུན་པ་ཆེན་པོར་ནི་ཞུགས། གཡང་ས་ཆེན་པོར་ནི་ལྷུང་། རྒྱ་མཚོ་ཆེན་པོས་ནི་གཡེངས།
ལས་ཀྱི་ཆུ་བོས་ནི་ཁྱེར། ས་ཚུགས་མེད་པའི་ཕྱོགས་སུ་ནི་འགྲོ། ནོར་བགོ་བཤའ་བྱར་ནི་མེད།
ཀྱི་ཧུད་ཕ། ཀྱི་ཧུད་མ། ཀྱི་ཧུད་བུ་ཟེར་ཏེ། རྒྱལ་པོ་ཆེན་པོ་དེའི་ཚེ་དེའི་དུས་ནི་ཆོས་མ་གཏོགས་
པ་མགོན་གཞན་མེད། སྐྱབས་གཞན་མེད། དཔུང་གཉེན་གཞན་མེད་དོ། །དེའི་ཚེ་དེའི་དུས་ན་ཆོས་
ནི་མགོན་དང་སྐྱབས་དང་རྟེན་དང་གླིང་དང་དཔུང་གཉེན་ཆེན་པོར་འགྱུར་རོ་ཞེས་སོ། །དེས་ན།
ངེས་པར་འཆི་བའི་དུས་ལ་བབ་པའི་ཚེ། །
འཆི་བདག་གསལ་ཤིང་ལུས་ལ་ཟུག་གྱུར་ཏེ། །
རྒྱགས་པ་དང་བྲལ་མགོན་སྐྱབས་དཔུང་གཉེན་མེད། །
ནད་ཀྱིས་གདུངས་ཤིང་ཁ་སྐམས་བཞིན་ནི་འགྱུར། །
རྐང་ལག་གཡོབ་ཅིང་མཆུ་བརྗེས་སོ་ནི་གཙིགས། །
ལྡང་མི་ནུས་ཤིང་སྒྲ་ནི་ངར་ངར་འབྱིན། །
09



དཔལ་ས་སྐྱའི་རིག་མཛོད།
།
གཅིན་དང་ཕྱི་ས་ངན་སྐྱུགས་ལུས་ལ་གོས། །
སྨན་དང་སྨན་པ་ཟས་ཀྱིས་བློས་ལ་བོར། །
མལ་གྱི་མཐར་གནས་འཁོར་བའི་ཆུ་བོར་ནུབ། །
གཤིན་རྗེས་སྐྲག་ཅིང་དབུགས་ཆད་ཁ་སྣ་གདངས། །
འཇིག་རྟེན་འདི་འདོར་འཇིག་རྟེན་ཕ་རོལ་འགྲོ། །
སྐྱེས་ཆེན་འདེགས་ཤིང་མུན་ནག་ཆེན་པོར་ཞུགས། །
གཡང་ས་ཆེར་ལྷུང་རྒྱ་མཚོ་ཆེན་པོས་གཡེངས། ། །
ལས་ཀྱི་ཆུས་ཁྱེར་ས་ཚུགས་མེད་པར་འགྲོ། །
བདག་ ནོ ར་སོགས་བགོ་བཤའ་བྱར་མེད་སྨྲེ་སྔགས་འདོན། །
དེ་ཚེ་ཆོས་མིན་མགོན་སྐྱབས་ཅི་འདུག་སོམས། །
ཞེས་སྨྲས་སོ། །དེ་བས་ན་འཆི་བ་སྙིང་ཕུགས་སུ་བཅུག་པའི་དམ་པའི་ཆོས་ལ་ད་ལྟ་ནས་
འབད་དགོས་ཏེ། ད་ལྟ་དབང་པོ་གསལ་ཞིང་ལུས་སེམས་ལས་སུ་རུང་བའི་དུས་སུ་དམ་པའི་
ཆོས་མ་བྱས་ན་ད་གཟོད་ལུས་རྒས། སེམས་རྨོངས། དབུགས་མ་ཆད་པའི་རོ་རུ་སོང་། འཆི་བས་
གཏུགས་ནས་ཆོས་མི་འོང་སྟེ། ཁྲོ་ཕུ་ལོཙྪ་བའི་ཞལ་ནས། །
ད་ལྟ་འབུང་གསུམ་མ་གཏོན་ན། ། །
རྒ་ཤིས་ཐུག་ནས་ཆོས་བྱས་ཀྱང་། ། ས་
ཐུལ་ཁར་རྨས་ནས་གོ་ཆ་གྱོན། ། ་་ ༡༠༠
བྲང་ལག་གི་འཐབ་མོ་ཨ་ཙ་མ། །
ཞེས་གསུངས་པ་ལྟར་རོ། །གལ་ཏེ་ཆོས་བྱས་ཀྱང་འཆིའོ་སྙམ་ན། འཆི་ལུགས་མི་གཅིག་སྟེ།
ཆོས་པ་རབ་བྲོད་པའི་སྒོ་ནས་འཆི། འབྲིང་མི་འཚེར་བའི་སྒོ་ནས་འཆི། ཐ་མ་མི་འགྱོད་པའི་སྒོ་
100



མ་དག་པའི་སྣང་བ་བཤད་པའི་སྐབས། །
s
[41:17
ནས་འཆི་སྟེ། མདོ་སྡེ་རྒྱན་ལས། །
དེ་ཡི་ཆོས་ཀུན་སྒྱུ་མ་ལྟ་བུ་དང་། །
སྐྱེ་བོ་སྐྱེད་མོས་ཚལ་འགྲོ་ལྟར་རྟོགས་ནས། །
འབྱོར་པའི་དུས་དང་རྒུད་པའི་དུས་ན་ཡང་། །
ཉོན་མོངས་སྡུག་བསྔལ་དག་གིས་འཇིགས་པ་མེད། །ཅེས་དང་།
སྤྱོད་འཇུག་ལས། །
དེ་བས་སྐྱོ་ངལ་ཀུན་སེལ་བའི། །
བྱང་ཆུབ་སེམས་ཀྱི་རྟ་ཞོན་ནས། །
བདེ་ནས་བདེ་བར་འགྲོ་བ་ལ། །
སེམས་ཤེས་སུ་ཞིག་སྒྱིད་ལུག་འགྱུར། །
ཞེས་སོ། །ཆོས་མ་བྱས་པའི་སྐྱེ་བོ་འཆི་བའི་ཚེ། དང་པོ་ཆོས་མ་བྱས་ཤིང་སྡིག་པ་བྱས་
པ་ལ་འགྱོད། བར་དུ་གནད་གཅོད་ཀྱི་སྡུག་བསྔལ་ལ་འཚེར། ཐ་མར་འཆི་བདག་གི་གཤིན་རྗེའི་
འཇིགས་པ་དང་བཅས་ནས་འཆི་སྟེ། དེ་ཉིད་ལས། །
སྐྱེ་བོ་ཡན་ལག་གཅོད་པའི་སར། །
དེ་རིང་ཁྲིད་པའང་བྲེད་གྱུར་ཏེ། །
ཁ་སྐམ་མིག་རྩ་ངན་ལ་སོགས། །
སྔ་ལས་གཞན་དུ་འགྱུར་སྣང་ན། །
གཤིན་རྗེའི་ཕོ་ཉ་འཇིགས་འཇིགས་ལྟའི། །
ཤ་ཚུགས་ཅན་གྱིས་གཟུང་འགྱུར་ཞིང་། །
འཇིགས་ཆེན་ནད་ཀྱིས་ཐེབས་གྱུར་པ། །
101



དཔལ་ས་སྐྱའི་རིག་མཛོད།
རབ་ཏུ་ཉམ་ཐག་སྨོས་ཅི་དགོས། །ཞེས་སོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཀྱེ་མ་བདག་ལ་འཆི་བ་ནི་འོང་བར་འདུག །
འཆི་བ་ནམ་འོང་གི་ཆ་ནི་མི་འདུག །འཆི་བ་ལ་ཕན་པའི་ཐབས་ནི་དམ་པའི་ཆོས་ལས་མི་འདུག་
ན༑ བདག་ནི་སྔོན་ཆད་ཚེ་འདིའི་འདུན་མ་ལ་ཞེན། དགོས་མེད་འཇིག་རྟེན་གྱི་བྱ་བས་གཡེངས།
སྙིང་པོ་མེད་པ་སྙིང་པོར་བཟུང་ནས་འཆི་བ་སྙིང་ཁོང་དུ་བཅུག་པའི་ཆོས་ནི་ཅུང་ཟད་ཀྱང་བྱས་པ་
མེད་ན། ཀྱེ་མ་བདག་འཆི་བའི་གནས་སྐབས་སུ་ཇི་ལྟར་བྱ་ཞེས་དྲག་ཏུ་བསམ་ཞིང་། ཤིན་ཏུ་
བསྲན་མི་བཟོད་པའི་ངེས་འབྱུང་དང་སྐྱོ་ཤས་དྲག་པོ་མ་སྐྱེས་ཀྱི་བར་དུ་གནད་ལ་དབབ་ཅིང་
བསྒོམས་ལ། ད་ནི་བདག་གི་ཚེ་འདིའི་འདུན་མ་གང་དུ་སོང་ཡང་སོང་། སྙིང་ཐག་པ་ནས་དམ་
པའི་ཆོས་ཤིག་མ་བྱས་ན་རིན་པོ་ཆེའི་གླིང་དུ་སླེབ་ནས་སྟོང་ལོག་བྱས་པ་ལྟར་རང་གིས་རང་བསླུས་
ཚབས་དེ་བས་ཆེ་བ་མི་འོང་བ་འདུག་པས། འཆི་བའི་དུས་སུ་བློ་གདེང་ཐུབ་ངེས་པའི་དམ་པའི་
ཆོས་ཤིག་ཅི་ནས་ཀྱང་བྱ། དེ་ཡང་ལེ་ལོ་དང་ཕྱི་བཤོལ་གྱི་དབང་དུ་མ་སོང་བར་བྱས་ཏེ། ད་ལྟ་
ཉིད་ནས་བྱ། མྱུར་བ་ཉིད་དུ་བྱ། མགོའམ་གོས་ལ་མེ་ཤོར་བ་བཟློག་པ་ལྟ་བུའི་བརྩོན་འགྲུས་
བརྩམས་ལ་བྱ། བདག་འཆི་བའི་གནས་སྐབས་སུ་ཚེ་འདིའི་ཟས་ནོར་ལོངས་སྤྱོད་དང་། མཛའ་
བཤེས་དང་གཉེན་འདུན་ལ་སོགས་པ་གང་གིས་ཀྱང་ཕན་པར་མི་འདུག་པས། དེ་དག་གི་གསོག་
ཕྱིས་དང་བསྐྱང་རན་ལ་སོགས་པ་མཆིལ་མའི་ཐལ་བ་བཞིན་དུ་བོར་ཏེ། བློ་བླ་མ་དང་དཀོན་
མཆོག་ལ་གཏད་ནས་བྱ་རྒྱུ་ཆོས་ལས་མེད་པ་ཞིག་བྱ། བདག་གི་བསམ་པ་ཐོག་ཏུ་ཁེལ་བ་ཞིག་
བླ་མ་དང་དཀོན་མཆོག་མཁྱེན་ཞེས་སྙིང་གི་དཀྱིལ་རུས་པའི་གཏིང་ནས་བསམ་ཞིང་། གདུང་
02



མ་དག་པའི་སྣང་བ་བཤད་པའི་སྐབས།
བའི་ཤུགས་དྲག་པོས་གསོལ་བ་གདབ་པ་སོགས་བྱ། ཐུན་མཚམས་རྣམས་སུ་ཡང་བདག་ངེས་
པར་འཆི། ནམ་འཆི་ཆ་མེད། འཆི་བ་ལ་ཆོས་མ་ཡིན་པ་གཞན་གྱིས་མི་ཕན་ཞེས་དྲན་པ་རྒྱུན་
ཆགས་སུ་བརྟེན། གཞན་ཤི་བ་མཐོང་ཐོས་བྱུང་བའམ། ཐ་ན་སེམས་ཅན་ཤི་བའི་རོ་དང་རུས་
པ་ལ་སོགས་པ་མཐོང་བའི་ཚེ་ཡང་། བདག་ཀྱང་འདི་ལྟ་བུའི་ཆོས་ཅན། འདི་ལྟ་བུའི་ཆོས་ཉིད་
ལས་མ་འདས་པ་ཡིན་ཞེས་བསམ་ལ་ཚེ་འདིའི་འཁྲི་བ་བཅད། འདིར་སྣང་གི་རྣམ་རྟོག་ནམ་སྐྱེས་
པའི་དུས་སུ་དྲན་པས་བཟུང་ལ་རང་གིས་རང་གནད་ལ་དབབ། ཚེ་འདིའི་བྱ་བ་ལ་མངོན་པར་
ཞེན་པའི་སྡིག་གྲོགས་དང་མི་འགྲོག །ཟས་གོས་ལ་སོགས་པའི་འཕྲལ་གྱི་མཐུན་རྐྱེན་རྣམས་
ཀྱང་ཅི་བྱུང་ཙམ་གྱིས་ཆོག་ཤེས་པར་བྱ། ཉམས་ལེན་གང་བྱེད་ཀྱང་སྔོན་དུ་མི་རྟག་པ་དྲན་པར་
བྱས་ཏེ། བློ་ལ་སྐྱེད་བཏོན། ཐོས་བསམ་སྒོམ་སྒྲུབ་གང་བྱེད་ཀྱང་མི་རྟག་པས་ལྕག་བཏབ་ཀྱིན་
བྱས་པས་ཅི་བྱས་ཆོས་སུ་འགྲོ་ཞིང་། དེ་ཡང་མྱུར་དུ་འགྲུབ་པ་ལ་སོགས་པའི་ཕན་ཡོན་ཡོད་པས་
ཐར་འདོད་རྣམས་ཀྱིས་རྟག་ཏུ་ཡིད་ལ་གཅགས་པར་བྱའོ། ། །
SE
གསུམ། བླང་དོར་སྟོན་པ་དཀར་ནག་ལས་འབྲས་ཀྱི་ཁྲིད།
ཀ༽ ལས་ཀྱི་འབྲས་བུ་བསླུ་བ་མེད་པར་བསྟན་པ།
གསུམ་པ་བླང་དོར་སྟོན་པ་དཀར་ནག་ལས་འབྲས་ཁྲིད་ནི། གཞུང་ལས། མ་དག་པའི་
སྣང་བ་ཞེས་པས་བསྟན་ཏེ། མ་དག་པའི་སྣང་བ་ལ་བདེ་སྡུག་ཏུ་སྣང་བ་འདི་ཐམས་ཅད་ལས་
དགེ་སྡིག་ཏུ་སྤྱད་པ་ལས་བྱུང་བར་རྟོགས་ནུས་པའི་ཕྱིར་རོ། །དེ་ལ་ཡང་འཁྲུལ་སྣང་དང་ལས་
སྣང་གཉིས་ལས། འཁྲུལ་སྣང་ནི་དོན་ལ་མེད་བཞིན་དུ་གཟུང་འཛིན་གཉིས་སུ་སྣང་བ་རྣམས་
ཡིན་ལ། ལས་སྣང་ནི་འཁྲུལ་སྣང་གི་བྱེ་བྲག །ཚེ་རིང་ཐུང་དང་ལོངས་སྤྱོད་ཆེ་ཆུང་ལ་སོགས་
103



དཔལ་ས་སྐྱའི་རིག་མཛོད། །
པ་བདེ་སྡུག་ཐ་དད་པར་སྣང་བ་རྣམས་ཡིན་ཏེ། དེ་དག་ལས་དགེ་སྡིག་སོ་སོའི་འབྲས་བུ་ཡིན་
པས་སོ། །དེ་གཏན་ལ་དབབ་པ་ནི། གལ་ཏེ་འཆི་བའི་དུས་ལ་བབ་པའི་ཚེ། འཇིག་རྟེན་འདིའི་
བདེ་སྡུག་དང་། འཁོར་གཡོག་དང་ལོངས་སྤྱོད་ལ་སོགས་པ་གང་ཡང་རྗེས་སུ་མི་འབྲང་ན། ལས་
དགེ་སྡིག་ཏུ་སྤྱད་པ་ཡང་མི་འབྲང་ངམ་ཞེ་ན། དེ་ནི་མ་ཡིན་ཏེ། རྒྱལ་པོ་ལ་གདམས་པའི་མདོ་ལས།
དུས་ཀྱིས་ཉེན་ཏེ་རྒྱལ་པོ་འཆི་བའི་ཚེ། །
ལོངས་སྤྱོད་མཛའ་དང་གཉེན་བཤེས་རྗེས་མི་འབྲང་། །
སྐྱེས་བུ་དེ་ནི་གང་དང་གར་འགྲོ་ཡང་། །
ལས་ནི་གྲིབ་མ་བཞིན་དུ་རྗེས་སུ་འབྲང་། །
ཞེས་དང་། མདོ་སྡེ་ལས་བརྒྱ་པ་ལས་ཀྱང་། ལས་ནི་ས་ལ་མི་སྨིན། རྡོ་ལ་མི་སྨིན། ཟིན་
པའི་ཕུང་པོ་འབའ་ཞིག་ལ་སྨིན་པར་འགྱུར་རོ་ཞེས་གསུངས་པས། རང་གིས་བྱས་པའི་ལས་
ནི་ཤུལ་དུ་ཡང་མི་སྡོད། གང་ཟག་གཞན་གྱི་རྗེས་སུ་ཡང་མི་འབྲང་། མེད་པར་ཡང་མི་འགྱུར་བར།
བྱ་ནམ་མཁའ་ལ་འཕུར་ཡང་གྲིབ་མ་རྗེས་སུ་འབྲང་བ་ལྟར། བྱེད་པ་པོ་རང་གི་རྗེས་སུ་འབྲང་
བ་ལས། བསྐལ་པའམ་བསྐལ་པ་ལས་ལྷག་པའི་བར་དུ་ཡང་ཆུད་ཟ་བར་མི་འགྱུར་རོ། །དེ་སྐད་
དུ༑ འདུལ་བ་ལུང་ལས། །
ལུས་ཅན་རྣམས་ཀྱིས་ལས་རྣམས་ནི། །
བསྐལ་པ་བརྒྱར་ཡང་ཆུད་མི་འཛའ། །
ཚོགས་ཤིང་དུས་ལ་བབ་པ་ན། །
འབྲས་བུ་སྨིན་པ་ཉིད་དུ་འགྱུར། །ཞེས་སོ།།
104



མ་དག་པའི་སྣང་བ་བཤད་པའི་སྐབས།
E
7
s
ཁ༽ མི་དགེའི་ལས་འབྲས་བསམ་ལ་སྤོང་འདོད་བསྐྱེད་པ།
༡ མི་དགེ་བའི་ལས་བསམ་པ།
དེ་བསམ་པ་ལ། །
མི་དགེའི་ལས་འབྲས་བསམ་ལ་སྤོང་འདོད་བསྐྱེད། །
དགེ་བའི་ལས་འབྲས་བསམ་ལ་བསྒྲུབ་འདོད་བསྐྱེད། །
ལུང་དུ་བསྟན་མིན་བསམ་ལ་དགེ་བར་བསྒྱུར། །
ཞེས་སོ། །དེའི་དང་པོ་ལ་མི་དགེ་བའི་ལས་བསམ། དེའི་འབྲས་བུ་བསམ། དེ་སྤོང་བར་
བསམ་པའོ། །དང་པོ་ནི། རིན་ཆེན་ཕྲེང་བ་ལས། །
འདོད་ཆགས་ཞེ་སྡང་གཏི་མུག་གསུམ། །
དེས་བསྐྱེད་ལས་ནི་མི་དགེ་བ། །
ཞེས་གསུངས་ཏེ། རང་ཕྱོགས་ལ་ཆགས་པ་དང་། གཞན་ཕྱོགས་ལ་སྡང་བ་དང་། ལས་
འབྲས་ལ་རྨོངས་པའི་མ་རིག་པ་གསུམ་གྱིས་ཀུན་ནས་བསླངས་བའི་སྒོ་གསུམ་གྱི་ལས་རྣམས་
ཏེ༑ རྩ་བ་དུག་ལས་བྱུང་བའི་ལོ་མ་དང་མེ་ཏོག་དང་འབྲས་བུ་ཐམས་ཅད་དུག་ཡིན་པ་ལྟར། ཀུན་
སློང་དེ་གསུམ་གྱིས་ཀུན་ནས་བསླངས་བའི་ལས་ཐམས་ཅད་ལ་མི་དགེ་བ་ཞེས་བྱའོ། །
དེ་ལ་དབྱེ་ན་ལུས་ཀྱི་ལས་སྲོག་གཅོད། མ་བྱིན་ལེན། འདོད་ལོག་གསུམ། ངག་གི་ལས་རྫུན།།
ཕྲ་མ། ཚིག་རྩུབ། ངག་འཁྱལ་བཞི། ཡིད་ཀྱི་ལས་བརྣབ་སེམས། གནོད་སེམས། ལོག་ལྟ་གསུམ་
སྟེ་བཅུའོ། །
དེ་ལ་སྲོག་གཅོད་ནི་རང་ངམ་གཞན་བསྐོས་པས་ཀྱང་རུང་སྟེ། བསམ་བཞིན་དུ་སེམས་ཅན་
གཞན་སུ་ཡང་རུང་བ་དུག་དང་མེ་དང་མཚོན་ལ་སོགས་པས་གསོད་པ། མ་བྱིན་ལེན་ནི་གཞན་
05



དཔལ་ས་སྐྱའི་རིག་མཛོད། །
གྱིས་བདག་ཏུ་བཟུང་བའི་ཡོ་བྱད་ཆེ་ཆུང་གང་ཡང་རུང་བ་མཐུའམ་འཇབ་བུའི་སྒོ་ནས་བདག་གིར་
བྱེད་པ། འདོད་ལོག་ནི་རང་གིས་བདག་ཏུ་བཟུང་བ་མ་ཡིན་པའི་བུད་མེད་ལ་བགྲོད་པ་དང་།
བདག་ཏུ་བཟུང་བ་ཡིན་ཡང་ཡུལ་མ་ཡིན་པ་བདུན་བརྒྱུད་ཚུན་ཆད་ཀྱི་གཉེན་དང་། དུས་མ་ཡིན་
པ་སྦྲུམ་མའམ་བསྙེན་གནས་བླངས་པའི་དུས་སོགས་དང་། གནས་མ་ཡིན་པ་གཙུག་ལག་ཁང་
དང་ཕ་མའི་དྲུང་སོགས། ལམ་མ་ཡིན་པ་ཁ་དང་བཤང་ལམ་སོགས་སུ་བགྲོད་པ་སྟེ། དེ་དག་ཀྱང་།
སྲོག་གཅོད་པ་ནི་བསམ་བཞིན་དུ། །
རང་ངམ་བསྐོས་ནས་གཞན་བསད་པ། །
མ་བྱིན་ལེན་པ་གཞན་གྱི་ནོར། །
མཐུ་དང་འཇབ་བུས་བདག་གིར་བྱེད། །
འདོད་ལོག་གཞན་གྱི་ཆུང་མའམ། །
ཡུལ་དུས་གནས་ལམ་མིན་ལ་བགྲོད། །ཅེས་སོ། །
རྫུན་ནི་ཕ་རོལ་པོ་བསླུ་བའི་སེམས་ཀྱིས་བསམ་བཞིན་དུ་མི་བདེན་པའི་ཚིག་སྨྲ་བ། ཕྲ་མ་
ནི་ཕ་རོལ་པོ་མཐུན་ནམ་མི་མཐུན་ཡང་རུང་སྟེ། དེ་དག་དབྱེ་བར་འདོད་པའི་བསམ་པས་ཉོན་
མོངས་པ་ཅན་གྱི་ཚིག་བདེན་རྫུན་སྣ་ཚོགས་སྨྲ་བ། ཚིག་རྩུབ་ནི་ཕ་རོལ་པོའི་གནད་ལ་ཕོག་པའི་
གཏམ་དོན་གོ་བར་སྨྲ་བ། ངག་འཁྱལ་ནི་བསྟན་བཅོས་ངན་པ་ལ་ཐོས་བསམ་བྱེད་པའི་ངག་དང་།
ཁ་གསག་དང་གླུ་དང་ཟློས་གར་དང་རྒྱལ་རིགས་དང་དམག་དང་སྨད་འཚོང་གི་གཏམ་སྨྲ་བ་ལ་
སོགས་པ་ཉོན་མོངས་པ་ཅན་གྱི་ཚིག་གཞན་རྣམས་ཏེ། དེ་དག་ཀྱང༌། །གང་
རྫུན་ཚིག་ཕ་རོལ་བསླུ་སེམས་ཀྱིས། །
བསམ་བཞིན་བདེན་མིན་ཚིག་སྨྲ་བ། །
ཕྲ་མ་ཕ་རོལ་དབྱེ་བའི་ཕྱིར། །



མ་དག་པའི་སྣང་བ་བཤད་པའི་སྐབས།
ཉོན་མོངས་ཅན་ཚིག་སྣ་ཚོགས་སྨྲ། །
ཚིག་རྩུབ་ཅེས་བྱ་མི་སྙན་པ། །
གཞན་གྱི་གནད་ལ་ཕོག་པར་བརྗོད། །
ངག་འཁྱལ་བསྟན་བཅོས་ངན་སྨྲ་དང༌། །
ཁ་གསག་གླུ་དང་ཟློས་གར་སོགས། །
ཉོན་མོངས་ཅན་གྱི་ཚིག་གཞན་ནོ། །ཞེས་སོ། །
བརྣབ་སེམས་ནི་གཞན་གྱི་ཡོ་བྱད་གནས་མ་ཡིན་པས་བདག་གིར་བྱ་བར་འདོད་པ། གནོད་
སེམས་ནི་ཀུན་ནས་མནར་སེམས་པས་གཞན་ལ་གནོད་པ་སྐྱེལ་བར་འདོད་པ། ལོག་ལྟ་ནི་དཀོན་
མཆོག་དང་ལས་འབྲས་ལ་སོགས་པ་མི་བདེན་པར་འཛིན་པ་སྟེ། དེ་དག་ཀྱང་། །
བརྣབ་སེམས་གཞན་གྱི་ཡོ་བྱད་རྣམས། ། ། །
གནས་མིན་བདག་གིར་བྱེད་འདོད་པ། ། ས་
གནོད་སེམས་ཀུན་ནས་མནར་སེམས་པས། །
གཞན་ལ་གནོད་པ་སྐྱེལ་འདོད་པ། །
ལོག་པར་ལྟ་བ་དཀོན་མཆོག་དང་། །
ལས་འབྲས་མེད་པར་འཛིན་པའོ། །ཞེས་སོ། ། །
༢ དེའི་འབྲས་བུ་བསམ་པ།
གཉིས་པ་དེའི་འབྲས་བུ་བསམ་པ་ནི། རིན་ཆེན་ཕྲེང་བ་ལས།
མི་དགེ་བ་ལས་སྡུག་བསྔལ་དང་། །
དེ་བཞིན་ངན་འགྲོ་ཐམས་ཅད་དོ། །
20，



དཔལ་ས་སྐྱའི་རིག་མཛོད། །
བས་༤
NET
ཞེས་གསུངས་ཏེ། མི་དགེ་བ་རེ་རེ་ལ་ཡང་རྣམ་སྨིན་གྱི་འབྲས་བུ། རྒྱུ་མཐུན་གྱི་འབྲས་
བུ༑ བདག་པོའི་འབྲས་བུ་གསུམ་གསུམ་ལས། ཐམས་ཅད་ཀྱིས་རྣམ་སྨིན་གྱི་འབྲས་བུ་ངན་
སོང་གསུམ་གྱི་སྡུག་བསྔལ་སྐྱེད་དེ། དེ་ཉིད་ལས། ཀུན་གྱི་དང་པོར་ངན་འགྲོའོ། །ཞེས་སོ། །
དེ་ཡང་ཀུན་སློང་གི་སྒོ་ནས་ཞེ་སྡང་གིས་ཀུན་ནས་བསླངས་ཏེ་སྤྱད་ན་དམྱལ་བ། འདོད་ཆགས་
ཀྱིས་ཡི་དྭགས། གཏི་མུག་གིས་དུད་འགྲོར་སྐྱེ་སྟེ། དེ་ཉིད་ལས། །
ཞེ་སྡང་གིས་ནི་དམྱལ་བར་སྐྱེ། །་
ཆགས་པས་ཡི་དྭགས་གནས་སུ་སྐྱེ། །
རྨོངས་པས་ཕལ་ཆེར་དུད་འགྲོར་འགྲོ། །
ཞེས་སོ། །ངོ་བོའི་སྒོ་ནས། མི་དགེ་བཅུ་ཆེན་པོར་སྤྱོད་ན་དམྱལ་བ། འབྲིང་དུ་སྤྱད་ན་ཡི་
དྭགས། ཆུང་ངུར་སྤྱད་ན་དུད་འགྲོར་སྐྱེའོ། །
རྒྱུ་མཐུན་གྱི་འབྲས་བུ་ལ་མྱོང་བ་རྒྱུ་མཐུན་དང་བྱེད་པ་རྒྱུ་མཐུན་གཉིས་ལས། མྱོང་བ་རྒྱུ་
མཐུན་ནི་རྣམ་སྨིན་གྱི་འབྲས་བུ་ངན་སོང་གསུམ་གྱི་སྡུག་བསྔལ་ལན་གྲངས་གཞན་ལ་མྱོང་འགྱུར་
གྱི་གང་ཟག་ཞིག་གམ། ཡང་ན་མྱོང་ཟིན་ནས་སླར་མཐོ་རིས་སུ་སྐྱེས་པ་ཞིག་ལ་འབྱུང་ངོ༌། །དེ་
ཡང་སྲོག་གཅོད་པས་མཐོ་རིས་ཀྱི་ལུས་རྟེན་ཐོབ་ཀྱང་ཚེ་ཐུང་བ་དང་ནད་མང་བ། མ་བྱིན་ལེན་
གྱིས་ལོངས་སྤྱོད་དབུལ་ཞིང་ཅུང་ཟད་ཡོད་ཀྱང་རང་དབང་དུ་སྤྱད་དུ་མེད་པ། འདོད་ལོག་གིས་
དགྲ་མང་ཞིང་ཆུང་མ་མི་སྲུན་པ། རྫུན་གྱིས་སྐུར་པ་མང་བ་སྟེ་མི་ཁ་སྡང་ཞིང་གཞན་གྱིས་བསླུ་ཁར་
ཡང་བ། ཕྲ་མས་མཛའ་བཤེས་ཉུང་བ་དང་ཡོད་ཀྱང་མྱུར་དུ་བྱེ་བར་འགྱུར་བ་དང་། ཚིག་རྩུབ་
ཀྱིས་གཏམ་མི་སྙན་པ་ཐོས་ཤིང་རང་གིས་གང་སྨྲས་འཐབ་མོའི་རྒྱུར་འགྲོ་བ། ངག་འཁྱལ་གྱིས་
རང་གིས་བདེན་པར་སྨྲས་ཀྱང་གཞན་གྱིས་ཚད་མར་མི་འཛིན་པ། བརྣབ་སེམས་ཀྱིས་ཡིད་ལ་རེ་
བ་མི་ཐོབ་ཅིང་ཐོབ་ཀྱང་ཆོག་མི་ཤེས་པ། གནོད་སེམས་ཀྱིས་རྟག་ཏུ་འཇིགས་ཤིང་གཞན་གྱིས་
་
[
03



མ་དག་པའི་སྣང་བ་བཤད་པའི་སྐབས།
གནོད་པ་བྱས་ཀྱིས་དོགས་པ། ལོག་ལྟས་ལྟ་བ་ངན་པ་དང་ཕྲད་པ་དང་། ཤེས་རབ་ཆུང་བའམ་
འཆལ་བར་འགྱུར་བའོ། །དེ་སྐད་དུ་རིན་ཆེན་ཕྲེང་བ་ལས། ། 1:|:
སྲོག་བཅད་པ་ཡིས་ཚེ་ཐུང་འགྱུར། ། ལ་ ལ ་ད་
རྐུ་བ་ཡིས་ནི་ལོངས་སྤྱོད་ཕོངས། ། ལ་ ན་
བྱི་བོ་བྱེད་པས་དགྲ་དང་བཅས། །
རྫུན་དུ་སྨྲ་བས་སྐུར་པ་མང་། །
ཕྲ་མ་ཡིས་ནི་བཤེས་དང་བྱེ། །
ཚིག་རྩུབ་པ་ཡིས་མི་སྙན་ཐོས། །
མ་འབྲེལ་བ་ཡིས་ཚིག་མི་བཙུན། །
བརྣབ་སེམས་ཡིད་ལ་རེ་བ་འཇོམས། །
གནོད་སེམས་འཇིགས་པ་སྦྱིན་པར་བཤད། །
ལོག་པར་ལྟ་བས་ལྟ་ངན་ཉིད། །
ཅེས་སོ། །བྱེད་པ་རྒྱུ་མཐུན་ནི་མི་དགེ་བ་བྱས་པས་དེ་ལ་བློ་གོམས་པའི་ཤུགས་ཀྱིས་ཚེ་
རབས་བརྒྱུད་མར་མི་དགེ་བ་བྱེད་པ་ལ་རང་བཞིན་གྱིས་སྤྲོ་བ་སྟེ། དཔེར་ན་ད་ལྟ་སྲོག་གཅོད་
ལ་དགའ་བ་དེ་ཚེ་རབས་གཞན་དུ་སྲོག་གཅོད་གོམས་པའི་བྱེད་པ་རྒྱུ་མཐུན་ཡིན་ནོ། །དེ་བཞིན་
དུ་གཞན་རྣམས་ལའང་ཤེས་པར་བྱའོ། །
བདག་པོའི་འབྲས་བུ་ནི་གང་དུ་སྐྱེ་བ་དང་གནས་པའི་སྣོད་ཀྱི་འཇིག་རྟེན་ལ་སྨིན་པར་
གསུངས་ཏེ། དེ་སྐད་དུ།
ས་ཕྱོགས་གཟི་ཆུང་སེར་ཆར་མང་། །
རྡུལ་འཁྲིག་དྲི་ང་མཐོ་དམན་ཅན། །
109



དཔལ་ས་སྐྱའི་རིག་མཛོད། །
ཚ་སྒོ་ཅན་སོགས་དུས་ལོག་དང་། །
འབྲས་བུ་ཕྲ་ཁ་ཆུང་ངུའང་མེད། །ཅེས་སོ། །
སོར་སྦྱར་ན། །
S
E
]
Sce
སྲོག་བཅད་ས་ཕྱོགས་གཟི་མདངས་ཆུང་། །
མ་བྱིན་ལེན་གྱིས་སད་སེར་སྡང་། ། །
འདོད་ལོག་གིས་ནི་རྡུལ་འཁྲིག་པ། །
རྫུན་གྱིས་བཙོག་ཅིང་དྲི་ང་བ། །
ཕྲ་མས་ས་ཕྱོགས་མཐོ་དམན་ཅན། །
ཚིག་རྩུབ་ཀྱིས་ནི་ཚ་སྒོ་ཅན། །
ངག་འཁྱལ་གྱིས་ནི་དུས་འགྱུར་ལྡོག །
བརྣབ་སེམས་ཀྱིས་ནི་འབྲས་བུ་ཕྲ། །
གནོད་སེམས་འབྲས་བུ་རོ་ཁ་བ། །
ལོག་ལྟས་ཆུང་ངུའང་མེད་པའོ། །
ཞེས་སོ། །དེས་ན་ས་ཕྱོགས་གང་ན་དེ་ལྟ་བུ་འདུག་པ་རྣམས་ཀྱང་མི་དགེ་བའི་བདག་འབྲས་
སུ་ཤེས་པར་བྱའོ། །དེ་སྐད་དུ་སྤྱོད་འཇུག་ལས། །
སྡིག་པ་བྱེད་པ་བདེ་འདོད་ཀྱང་། །
གང་དང་གང་དུ་འགྲོ་འགྱུར་བ། །
དེ་དང་དེར་ནི་སྡིག་པ་དེའི། །
སྡུག་བསྔལ་མཚོན་གྱིས་རྣམ་པར་འཇོམས། །ཞེས་སོ། །
༽
།
110,



མ་དག་པའི་སྣང་བ་བཤད་པའི་སྐབས། །
༣ དེ་སློང་བར་བསམ་པ།
གསུམ་པ་དེ་སྤོང་བར་བསམ་པ་ནི། མི་དགེ་བ་བྱས་པ་ལས་ངན་སོང་གི་སྡུག་བསྔལ་ལམ་
མཐོ་རིས་ཀྱི་མི་མཐུན་ཕྱོགས་མཐའ་དག་འབྱུང་བར་འདུག་པས་ཕྱིན་ཆད་སྲོག་ལ་བབ་ཀྱང་སྡིག་
པའི་ལས་མི་བྱ་སྙམ་དུ་བསམ་སྟེ། དེ་ཉིད་ལས། །
མི་དགེ་བ་ལས་སྡུག་བསྔལ་འབྱུང་། །
འདི་ལས་ཇི་ལྟར་ངེས་ཐར་ཞེས། །
ཉིན་མཚན་ཀུན་ཏུ་བདག་གིས་ནི། །
འདི་ཉིད་འབའ་ཞིག་བསམ་པར་རིགས། །
ཞེས་སོ། །དེས་ན་དལ་འབྱོར་གྱི་མི་ལུས་ཐོབ་ནས་སྡིག་པ་གསོག་པ་ནི། གསེར་གྱི་སྣོད་རིན་
པོ་ཆེ་སྣ་ཚོགས་ཀྱིས་སྤྲས་པས་ངན་སྐྱུགས་འཕྱག་པ་ལས་ཆེས་ཤིན་ཏུ་བླུན་ཏེ། བཤེས་སྤྲིང་ལས།
གང་ཞིག་གསེར་སྣོད་རིན་ཆེན་སྤྲས་པ་ཡིས། །
ངན་སྐྱུག་འཕྱག་པར་བྱེད་པ་དེ་བས་ནི། །
གང་ཞིག་མི་རུ་སྐྱེས་ནས་སྡིག་པ་དག །
བགྱིད་པ་དེ་ནི་ཆེས་རབ་བླུན་པ་ལགས། །
ཞེས་སོ། །གལ་ཏེ་མི་དགེ་བ་ཤིན་ཏུ་ཆེན་པོ་བྱས་ན་ངན་སོང་དུ་སྐྱེ་བ་བདེན་མོད། སྡིག་
པ་ཅུང་ཟད་ཙམ་གྱིས་འབྲས་བུ་དེ་ཙམ་རང་མི་འབྱིན་ནམ་ཞེ་ན། ཤིན་ཏུའང་འབྱིན་ཏེ། སྔོན
དགེ་སློང་མ་ཞིག་གིས་གྲོགས་མོ་རྣམས་ལ་ཁྱི་མོ་ཚོ་ཞེས་སྨྲས་པས། སྐྱེ་བ་ལྔ་བརྒྱར་ཁྱི་མོར་སྐྱེས་
པ་དང་། རྒྱལ་པོ་ཞིག་ལ་མཆོད་གནས་རང་སངས་རྒྱས་མང་པོ་ཡོད་པའི་ནང་ནས་སྐུ་གཟུགས་སྒུར་
བ་ཞིག་ཡོད་པ་མ་ཚང་བ་ལ། རྒྱལ་པོའི་བུ་མོ་ཞིག་གིས་རང་སངས་རྒྱས་དེའི་སྐུ་གཟུགས་ཀྱི་
p



དཔལ་ས་སྐྱའི་རིག་མཛོད། །
ཉིན་
ལད་མོ་བྱས་ཏེ་འདི་ལྟ་བུ་དེ་མ་ཚང་བྱས་པས། སྐྱེ་བ་མང་པོར་སྒུར་མོར་སྐྱེས་པ་དང་། གཞན་
ཡང་ངེས་པ་དང་མ་ངེས་པ་ལ་འཇུག་པའི་ཕྱག་རྒྱའི་མདོ་ལས། འཛམ་བུ་གླིང་པའི་མི་ཐམས་
ཅད་ཀྱི་མིག་ཕྱུང་ཞིང་ལོངས་སྤྱོད་ཐམས་ཅད་ཕྲོགས་པ་ལས། ཡུལ་བྱང་ཆུབ་སེམས་དཔའ་གཅིག་
ལ་མ་གུས་པའི་སྒོ་ནས་མིག་ལོག་ཙམ་ཞིག་བལྟས་པ་སྡིག་ཆེ་བར་གསུངས་པ་ལྟ་བུ་དང་། ཡུལ་
བྱང་ཆུབ་སེམས་དཔའ་ལ་ཁོང་ཁྲོ་ཐང་གཅིག་སྐྱེས་ན་དེའི་ཡུན་ཚད་ལ་སྐད་ཅིག་མ་ཇི་སྙེད་སོང་
བ་དེ་སྙེད་ཀྱི་གྲངས་དང་མཉམ་པའི་བསྐལ་པར་དམྱལ་བའི་སྡུག་བསྔལ་མྱོང་དགོས་པར་གསུངས་
པ་ལྟ་བུ་སྟེ། སྤྱོད་འཇུག་ལས། །
གང་ཞིག་དེ་འདྲའི་རྒྱལ་སྲས་སྦྱིན་བདག་ལ། །
གལ་ཏེ་ངན་སེམས་སྐྱེད་པར་བྱེད་ན་དེ། །
ངན་སེམས་སྐྱེས་པའི་གྲངས་བཞིན་བསྐལ་པར་ནི། །
དམྱལ་བར་གནས་པར་འགྱུར་ཞེས་ཐུབ་པས་གསུངས། །
ཞེས་སོ། །དེས་ན་ཡུལ་བྱང་ཆུབ་སེམས་དཔའ་ནི་གང་ན་ཡོད་མི་ཤེས་པས་འདི་འདྲ་བའི་
རིགས་ཅན་ལ་གཟབ་པར་བྱའོ། །དེ་སྐད་དུ་སྤྱོད་འཇུག་ལས།
སྐད་ཅིག་གཅིག་བྱས་སྡིག་པས་ཀྱང་། །
བསྐལ་པར་མནར་མེད་གནས་གྱུར་ན། །
ཐོག་མེད་འཁོར་བར་བསགས་སྡིག་གིས། །
བདེ་འགྲོར་མི་འགྲོ་སྨོས་ཅི་དགོས། །
ཞེས་དང་། འདུལ་བ་ལུང་ལས།
སྡིག་པ་ཆུང་ངུ་དག་ལ་ཡང་། །
མི་གནོད་སྙམ་དུ་བརྙས་མི་བྱ། །
པ112



མ་དག་པའི་སྣང་བ་བཤད་པའི་སྐབས།
མེ་སྟག་ཆུང་ངུ་དག་གིས་ཀྱང་། །
རྩྭ་ཕུང་རི་ཙམ་སྲེག་པར་བྱེད། །
ཅེས་གསུངས་པ་ལྟར་རོ། །མདོར་ན་རང་རེ་རྣམས་ཀྱིས་ཚེ་ཐོག་མ་མེད་པ་ནས་ད་ལྟའི་
བར་དུ་སྡིག་པ་གསོག་པ་ལ་ཉིན་གཅིག་ཀྱང་མ་དལ་བར་བསགས་པའི་ཚོད་ཡིན་ཞིང་། དེའི་
རྣམ་སྨིན་རང་མ་ཡིན་པ་གཞན་གྱི་ཐོག་ཏུ་ཅུང་ཟད་ཀྱང་འགྲོ་ས་མེད་པས། དང་པོར་སྡིག་པས་
མི་གོས་པའི་ཐབས་ལ་འབད། གལ་ཏེ་བྱུང་ན་འགྱོད་སེམས་དྲག་པོས་བཤགས་པ་བྱ། ཕྱིས་
མི་བྱེད་པར་སྡོམ་པ་གཟུང་བར་བྱ་སྟེ། མདོ་ལས། སྐྱེས་བུ་དམ་པ་ནི་རྣམ་པ་གཉིས་ཏེ། ཉེས་
པས་མ་གོས་པ་དང་། ཉེས་པ་བྱུང་ན་འཆགས་པའོ། ། ཞེས་སོ། །གལ་ཏེ་བཤགས་པས་སྡིག་
པ་འདག་པར་འགྱུར་རམ་ཞེ་ན་འགྱུར་ཏེ། བཤེས་སྤྲིང་ལས། །
གང་གིས་སྔོན་ཆད་བག་མེད་གྱུར་པ་ལ། །
ཕྱིས་ནས་བག་དང་ལྡན་པར་གྱུར་དེ་ཡང་། །
ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །
དགའ་བོ་སོར་ཕྲེང་མཐོང་ལྡན་བདེ་བྱེད་བཞིན། །
ཞེས་གསུངས་ཏེ། གཅུང་དགའ་བོ་བུད་མེད་ལ་ཆགས་པའི་དབང་དུ་གྱུར་པ་དང་། སོར་
ཕྲེང་ཅན་མི་མང་དུ་བསད་པ་ཡང་ཕྱིས་བསྟན་པ་ལ་བསླབས་པས་དགྲ་བཅོམ་པ་ཐོབ་ཅིང་། མཐོང་
ལྡན་ཏེ་མ་སྐྱེས་དགྲས་ཕ་ཆོས་ལྡན་གྱི་རྒྱལ་པོ་བསད་པ་དང་། བདེ་བྱེད་ཀྱིས་རང་གི་མ་བསད་ཀྱང་
དེ་བཞིན་གཤེགས་པའི་བསྟན་པ་ལ་བརྟེན་པས་སྡིག་པའི་འབྲས་བུ་ལས་མྱུར་དུ་ཐར་པ་ལྟ་བུའོ། །
113,



དཔལ་ས་སྐྱའི་རིག་མཛོད། །
ག༽ དགེ་བའི་ལས་འབྲས་བསམ་ལ་བསྒྲུབ་འདོད་བསྐྱེད་པ།
༡ དགེ་བའི་ལས་བསམ་པ།
གཉིས་པ་དགེ་བའི་ལས་འབྲས་བསམ་ལ་བསྒྲུབ་འདོད་སྐྱེད་པ་ལ། དགེ་བའི་ལས་བསམ།
དེའི་འབྲས་བུ་བསམ། དེ་བསྒྲུབ་པར་བསམ་པའོ། །དང་པོ་ནི་རིན་ཆེན་ཕྲེང་བ་ལས། མ་ཆགས་
ཞེ་སྡང་གཏི་མུག་མེད། །དེས་བསྐྱེད་ལས་ནི་དགེ་བ་ཡིན། །ཞེས་གསུངས་ཏེ། རང་ཕྱོགས་ལ་
མ་ཆགས་པ་དང་། གཞན་ཕྱོགས་ལ་ཞེ་སྡང་མེད་པ་དང་། ལས་འབྲས་ལ་རྨོངས་པ་མེད་པའི་
ཤེས་རབ་ཀྱིས་ཀུན་ནས་བསླངས་པའི་སྒོ་གསུམ་གྱི་ལས་ཏེ། རྩ་བ་སྨན་ལས་བྱུང་བའི་ལོ་མ་
དང་མེ་ཏོག་དང་འབྲས་བུ་ཐམས་ཅད་སྨན་ཡིན་པ་ལྟར། དེ་གསུམ་གྱིས་ཀུན་ནས་བསླངས་
པའི་ལས་ཐམས་ཅད་ལ་དགེ་བའི་ལས་ཞེས་བྱའོ། །དེ་ལ་དབྱེ་ན་ལུས་ཀྱི་ལས་སྲོག་གཅོད་སྤོང་
བ་ལ་སོགས་པ་གསུམ། ངག་གི་ལས་རྫུན་སྤོང་བ་སོགས་བཞི། ཡིད་ཀྱི་ལས་བརྣབ་སེམས་
སྤོང་བ་སོགས་གསུམ་སྟེ་བཅུའོ། །དེ་དག་སོ་སོའི་ངོ་བོ་ནི། དུག་གསུམ་མེད་པས་ཀུན་ནས་
བསླངས་ཏེ་སྲོག་གཅོད་སྤོང་བར་དམ་འཆའ་བ་དང་། མ་བྱིན་ལེན་སྤོང་བར་དམ་འཆའ་བ་ལ་
སོགས་པ་མི་དགེ་བ་བཅུ་ལས་ལོག་པ་སྟེ། མི་དགེ་བཅུ་པོ་སྤོང་བྱེད་ཅེས། །དམ་བཅའ་སེམས་
པ་དགེ་བའི་ལས། །ཞེས་སོ། །
༢ དེའི་འབྲས་བུ་བསམ་པ།
གཉིས་པ་དེའི་འབྲས་བུ་བསམ་པ་ནི། རིན་ཆེན་ཕྲེང་བ་ལས། དགེ་ལས་བདེ་འགྲོ་ཐམས་
ཅད་དང་། །སྐྱེ་བ་ཀུན་ཏུ་བདེ་བ་དག །ཅེས་གསུངས་ཏེ། དགེ་བ་བཅུ་པོ་རེ་རེ་ལའང་རྣམ་སྨིན། །
རྒྱུ་མཐུན། བདག་པོའི་འབྲས་བུ་གསུམ་གསུམ་ལས། དང་པོ་རྣམ་སྨིན་གྱི་འབྲས་བུ་ནི་ཐམས་ཅད་



མ་དག་པའི་སྣང་བ་བཤད་པའི་སྐབས།
;
E
ཀྱིས་མཐོ་རིས་ཀྱི་བདེ་བ་སྐྱེད་དེ། དེ་ཉིད་ལས། །
ཆོས་འདིས་དམྱལ་བ་ཡི་དྭགས་དང་། །
དུད་འགྲོ་དག་ལས་རྣམ་གྲོལ་ཞིང་། །
ལྷ་དང་མི་ཡི་ནང་དག་ཏུ། །
བདེ་དཔལ་རྒྱལ་སྲིད་རྒྱས་པ་འཐོབ། །
ཅེས་སོ། །དེ་ཡང་དགེ་བའི་ལས་ཆེན་པོར་བྱས་པས་ལྷ། འབྲིང་དུ་སྤྱད་པས་ལྷ་མ་ཡིན།
ཆུང་ངུར་བྱས་པས་མིར་སྐྱེའོ། །གལ་ཏེ་དལ་འབྱོར་རྙེད་དཀའི་སྐབས་སུ་མཐོ་རིས་ཀྱི་ལུས་རྟེན་
རྣམས་ཀྱི་ནང་ནས་མིའི་ལུས་རྟེན་ཉིད་བཟང་བར་བཤད་པ་མ་ཡིན་ནམ་ཞེ་ན། དེར་ནི་ཆོས་སྒྲུབ་
པའི་རྟེན་བཟང་ངན་འཆད་པའི་སྐབས་ཡིན་ལ། འདིར་ནི་ཚེ་རབས་སྔ་མའི་ལས་ཀྱི་འབྲས་བུ་
བཟང་ངན་འཆད་པའི་སྐབས་ཡིན་པས་མི་འདྲའོ། །
རྒྱུ་མཐུན་གྱི་འབྲས་བུ་ལ་མྱོང་བ་རྒྱུ་མཐུན་ནི། སྲོག་གཅོད་སྤངས་པས་ཚེ་རིང་བ་དང་། རྐུ་
འཕྲོག་སྤངས་པས་ལོངས་སྤྱོད་ཆེ་བ་ལ་སོགས་པ་སྔར་གྱི་མི་དགེ་བའི་འབྲས་བུ་ལས་བཟློག་ནས་
འབྱུང་སྟེ། དེ་ཉིད་ལས། །
མི་དགེ་ཞེས་བྱ་དེ་དག་གི །
རྣམ་སྨིན་བསྐྲགས་པ་གང་ཡིན་པ། །
དགེ་བ་དག་ནི་ཐམས་ཅད་ལ། །
འབྲས་བུ་དེ་ནི་བཟློག་སྟེ་འབྱུང་། །
ཞེས་སོ། །བྱེད་པ་རྒྱུ་མཐུན་ནི། སྲོག་གཅོད་པ་ལ་མི་མོས་པ་ལ་སོགས་པ་བཅུ་དང་།
བདག་པོའི་འབྲས་བུ་ནི་ས་ཕྱོགས་གཟི་མདངས་ཅན་དུ་སྐྱེ་བ་ལ་སོགས་པ་སྔར་གྱི་དེ་ལས་
བཟློག་པ་བཅུ་འབྱུང་སྟེ། སྤྱོད་འཇུག་ལས། །
D



དཔལ་ས་སྐྱའི་རིག་མཛོད།
།
ཡིད་ལ་བསམ་པའི་དགེ་བྱས་པས། །
གང་དང་གང་དུ་འགྲོ་འགྱུར་བ། ། །
དེ་དང་དེར་ནི་བསོད་ནམས་དེའི། །
འབྲས་བུའི་ཡོན་གྱིས་མངོན་མཆོད་འགྱུར། །
ཞེས་སོ། །གཞན་ཡང་དགེ་བའི་ལས་འདི་དག་སྦྱོར་བ་བྱང་ཆུབ་ཀྱི་སེམས། དངོས་གཞི་
སྟོང་ཉིད་རྟོགས་པའི་ཤེས་རབ། རྗེས་ཡོངས་སུ་བསྔོ་བ་སྟེ་ཐབས་ཀྱི་ཁྱད་པར་དེ་གསུམ་གྱིས་
ཟིན་པར་བྱས་ན་ཐར་པ་དང་ཐམས་ཅད་མཁྱེན་པའི་རྒྱུར་ཡང་འགྱུར་རོ། །
ད་
༣ དེ་བསྒྲུབ་པར་བསམ་པ།
གསུམ་པ་དེ་བསྒྲུབ་པར་བསམ་པ་ནི། ཕན་ཡོན་དེ་ལྟ་བུ་དང་ལྡན་པའི་ཕྱིར། བདག་གིས་
དགེ་བ་ཕྲ་མོ་ཙམ་ཡང་ཁྱད་དུ་མི་གསོད་པར་ཅི་འགྲུབ་ཏུ་བསྒྲུབ་པར་བགྱིའོ་སྙམ་དུ་བསམ་པ་སྟེ།
དེ་ཉིད་ལས།
དེ་བས་དགེ་ལ་མོས་བྱ་ཞིང་། །
གུས་པ་ཉིད་དུ་བསྒོམ་པར་བྱ། །
རྡོ་རྗེ་རྒྱལ་མཚན་ཆོ་ག་ཡི། །
བརྩམས་ནས་ང་རྒྱལ་བསྒོམ་པར་བྱ། །
ཞེས་སོ། །གལ་ཏེ་དགེ་བ་ཕྲ་མོ་ཙམ་གྱིས་འབྲས་བུ་འབྱིན་པར་མི་ནུས་སམ་ཞེ་ན་ནུས་ཏེ།
འདུལ་བ་ལུང་ལས།
དགེ་བ་ཆུང་ངུ་དག་ལ་ཡང་། །
མི་ཕན་སྙམ་དུ་བརྙས་མི་བྱ། །
།
16



མ་དག་པའི་སྣང་བ་བཤད་པའི་སྐབས།
ཆུ་ཡི་ཐིག་པ་བསགས་པ་ཡིས། །
སྣོད་ཆེན་རིམ་གྱིས་གང་བར་འགྱུར། །
ཞེས་སོ། །འོ་ན་དགེ་སྡིག་འདི་དག་ཕྲ་རགས་སུ་གང་གིས་འཇོག་ཅེ་ན། འདི་ལ་དུས་ཀྱི་
སྒོ་ནས་རྟག་ཏུ་བྱེད་པར་དམ་བཅས་པའམ། དམ་བཅའ་མ་བྱས་ཀྱང་དུས་རྟག་ཏུ་བྱེད་པ་ནི་དགེ་
སྡིག་གང་ཡིན་ཀྱང་སྟོབས་ཆེ་ལ། གློ་བུར་ཐུག་ཕྲད་ཀྱིས་བྱེད་པ་ནི་སྟོབས་ཆུང་ངོ་། །བསམ་པའི་
སྒོ་ནས་ལས་དེ་ལ་མངོན་ཞེན་དྲག་པོས་ཀུན་ནས་བསླངས་ཏེ། སྦྱོར་དངོས་རྗེས་གསུམ་ཚང་བའི་
སྒོ་ནས་བྱེད་པ་ནི་རྩ་བ་ལ་མངོན་པར་ཞེན་པ་སེམས་པ་ལས་བྱུང་བའི་ལས་ཞེས་བྱ་བ་སྟོབས་ཆེ་ལ།
རང་མི་འདོད་བཞིན་དུ་རྒྱལ་པོ་ལ་སོགས་པ་ཁ་དྲག་པོས་དབང་མེད་དུ་བྱེད་དུ་བཅུག་པ་བསྒོ་བ་
སེམས་པ་ལས་བྱུང་བ་དང༌། ཉེ་འབྲེལ་ལ་སོགས་པས་དབང་མེད་དུ་བསྐུལ་ནས་བྱས་པ་
གསོལ་བ་འདེབས་པ་སེམས་པ་ལས་བྱུང་བ་གཉིས་ནི་སྟོབས་ཆུང་ངོ༌། །ཐར་པའི་ཆེད་དུ་སྲོག་
གི་མཆོད་སྦྱིན་བྱེད་པ་ལྟ་བུ་ཕྱིན་ཅི་ལོག་སེམས་པ་ལས་བྱུང་བ་ནི་སྟོབས་ཆེ་ལ། བྱིས་པ་ཆུང་
དུ་རྩེད་མོའི་བསམས་པས་བྱེད་པ་ལྟ་བུ་མི་ཤེས་པ་སེམས་པ་ལས་བྱུང་བ་ནི་སྟོབས་ཆུང་ངོ་། །
གཉེན་པོའི་སྒོ་ནས་དགེ་སྡིག་གང་བྱས་ལ་འགྱོད་པ་མེད་ཅིང་རྗེས་སུ་ཡི་རང་བ་གནས་པ་དང་
གཞན་ལ་འཆབ་པ་ནི་སྟོབས་ཆེ་ལ། དེ་ལས་བཟློག་པ་སྟོབས་ཆུང་ངོ༌། །དེས་ན་དགེ་བ་བྱས་པ་
གཞན་ལ་མི་ངོམ་པར་འཆབ་པ་གལ་ཆེ་ཞིང་། སྡིག་པ་བྱས་ན་བློ་བདེ་མོར་མི་འདུག་པར་བདག་
གི་འདི་ལྟ་བུ་བགྱིས་ཞེས་གཞན་ལ་སྒྲོག་ཅིང་འགྱོད་སེམས་དྲག་པོས་བཤགས་པ་བྱ་བ་གལ་ཆེ་སྟེ།
སྤྱོད་འཇུག་ལས། །
དམྱལ་བ་ཡི་ནི་ལས་བྱས་ནས། །
ཅི་ལྟར་བདག་ཡིད་བདེ་བར་འདུག །
ཅེས་སོ། །ཡུལ་གྱི་སྒོ་ནས་ཡོན་ཏན་གྱི་ཞིང་བླ་མ་དང་དཀོན་མཆོག་གསུམ་དང་། མཁན་
བ117,



དཔལ་ས་སྐྱའི་རིག་མཛོད། །
ན
སློབ་དང་ཆོས་སྨྲ་བ་ལ་སོགས་པ་ལ་དགེ་སྡིག་གང་བསགས་ཀྱང་སྟོབས་ཆེ་ལ། ཕལ་པ་རྣམས་
ལ་སྟོབས་ཆུང་ངོ་། །གཙོ་བོའི་ཞིང་ཕ་མ་དང་རིགས་ཀྱི་རྒན་པ་དང་རང་ལ་དྲིན་ཆེ་བ་རྣམས་ལ་
སྟོབས་ཆེ་ལ། གཞན་རྣམས་ལ་ཆུང་ངོ༌། །སྙིང་རྗེའི་ཞིང་ནད་པ་དང་། མགོན་མེད་པ་དང་། སྡུག་
བསྔལ་ཅན་དང་། རང་ལ་ཡིད་བརྟན་བྱེད་པ་རྣམས་ལ་ཕན་གནོད་བྱས་ན་སྟོབས་ཆེ་ལ། དེ་ལྟ་
བུ་མ་ཡིན་པ་རྣམས་ལ་སྟོབས་ཆུང་ངོ་། །དེ་སྐད་དུ་བཤེས་སྤྲིང་ལས།
རྟག་དང་མངོན་པར་ཞེན་དང་གཉེན་པོ་མེད། །
ཡོན་ཏན་གཙོ་ལྡན་གཞི་ལས་བྱུང་བའི་ལས། །
དགེ་དང་མི་དགེ་རྣམ་ལྔ་ཆེན་པོ་སྟེ། །
དེ་བས་བདེ་བ་སྒྲུབ་ལ་བརྩོན་པར་མཛོད། །
ཅེས་སོ། །དེ་རྣམས་ཀྱི་ནང་ནས་ཀྱང་ཞིང་དང་བསམ་པ་གཙོ་ཆེ་སྟེ། མཛོད་ལས།
ཞིང་དང་བསམ་པའི་བྱེ་བྲག་གིས། །
མཐོང་ཆོས་འབྲས་བུ་ཅན་གྱི་ལས། །
ཞེས་སོ། །དངོས་གཞི་ཆེན་པོ་བྱས་ཀྱང་སྦྱོར་རྗེས་གཉིས་མ་ཚང་ན་བྱས་ལ་མ་བསགས་
པའི་ལས་ཡིན་པས་རྣམ་སྨིན་མྱོང་བར་མ་ངེས་ཤིང་། དངོས་གཞི་མ་བྱས་ཀྱང་སྦྱོར་རྗེས་གཉིས་
ཡིད་ལ་བསམ་པ་དང་། གཞན་དགེ་སྡིག་བྱེད་པ་ལ་རྗེས་སུ་ཡི་རང་བྱེད་པ་ནི་མ་བྱས་ལ་བསགས་
པའི་ལས་ཡིན་པས་རྣམ་སྨིན་མྱོང་བར་ངེས་པ་ཡིན་ནོ། །བྱེད་པ་པོ་མང་ཉུང་གི་སྒོ་ནས་གང་ཟག་
མང་པོས་བློ་མཐུན་པས་བྱས་ན་སྟོབས་ཆེ་ལ། རེ་རེའམ་སོ་སོར་བྱས་ན་སྟོབས་ཆུང་ངོ་། །དེས་
ན་དགེ་འདུན་མང་པོ་ལྷན་ཅིག་ཏུ་མདོ་ཚར་གཅིག་བཏོན་ན་དགེ་འདུན་དེ་སྙེད་ཀྱི་བསོད་ནམས་
ཀྱི་འགྱུར་ཁྱད་ཐོབ་ལ། རང་ཉིད་གཅིག་པུས་ཚར་གཅིག་བཏོན་ན་གཅིག་པོ་དེའི་ཕན་ཡོན་ལས་
མེད་པར་ཤེས་པར་བྱའོ། །དེ་བཞིན་དུ་མི་བརྒྱ་གྲོས་བྱས་ནས་སེམས་ཅན་གཅིག་བསད་ན་མི་
SES



མ་དག་པའི་སྣང་བ་བཤད་པའི་སྐབས།
རེ་རེས་སེམས་ཅན་རེ་རེ་བསད་པའི་སྡིག་པར་འགྱུར་བས་སྟོབས་ཆེ་ལ། གྲོས་མ་བྱས་པར་མི་
གཅིག་གིས་བསད་ན་སེམས་ཅན་གཅིག་བསད་པའི་སྡིག་པར་འགྱུར་བས་སྟོབས་ཆུང་ངོ་། །གནས་
ཀྱི་སྒོ་ནས་གཙུག་ལག་ཁང་དང་དཀོན་མཆོག་གི་རྟེན་གྱི་དྲུང་དུ་དང་། བླ་མ་དང་དགེ་འདུན་
བཞུགས་པའི་ས་ལ་སོགས་པ་དང་། དུས་ཀྱི་སྒོ་ནས་ཡར་ངོ་མར་ངོའི་དུས་བཟང་བཞི་དང་། སངས་
རྒྱས་ཀྱི་དུས་ཆེན་རྣམས་དང་། དགེ་བའི་བཤེས་གཉེན་གྱི་དུས་མཆོད་སོགས་ལ་དགེ་སྡིག་གང་
བྱས་ཀྱང་སྟོབས་ཆེ་ལ། གཞན་རྣམས་ལ་སྟོབས་ཆུང་ངོ༌། །རྟེན་གྱི་སྒོ་ནས་རབ་ཏུ་བྱུང་བ་ལ་
སོགས་པ་བསླབ་པ་ཁས་བླངས་པས་དགེ་སྡིག་གང་བྱས་ཀྱང་སྟོབས་ཆེ་ལ། བསླབ་བ་ཁས་མ་
བླངས་པའམ་ཁྱིམ་པས་བྱས་ན་སྟོབས་ཆུང་ངོ༌། །དེའང་མདོ་ལས། བྱང་ཆུབ་སེམས་དཔའ་ཁྱིམ་
པས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྩི་མར་གྱིས་བཀང་བའི་མར་མེ་དེ་བཞིན་
གཤེགས་པའི་མཆོད་རྟེན་ལ་ཕུལ་བ་བས། བྱང་ཆུབ་སེམས་དཔའ་རབ་ཏུ་བྱུང་བས་སྡོང་བུ་འགའ་
ཞིག་སྣུམ་གྱིས་སྦགས་ཏེ། དེ་བཞིན་གཤེགས་པའི་མཆོད་རྟེན་བཞུགས་པའི་གཙུག་ལག་ཁང་
གི་སྒོ་ཐེམ་སྣང་བ་ཙམ་བྱས་ན་དེ་སྔ་མ་བས་བསོད་ནམས་ཆེའོ་ཞེས་གསུངས་པ་ལྟར་རོ། །དེ་
བཞིན་དུ་རབ་ཏུ་བྱུང་བ་ལ་འབྱུང་ཉེ་ཞིང་སྟོབས་ཆེ་བ། ངན་སོང་དུ་མདའ་འཕངས་པ་ལྟར་འགྲོ་
བའི་ཆོས་བཞི། མྱུར་དུ་འགྲོ་བའི་ཆོས་བཞི། སོང་ནས་ཐར་དུས་མེད་པའི་ཆོས་བཞི་སྟེ། བཞི་ཚན་
གསུམ་ལས། དང་པོ་ནི། བྱམས་པ་སེང་གེ་སྒྲའི་མདོ་ལས་འབྱུང་བའི་དོན་སྡོམས་སུ་བྱས་ན།
བསླབ་པ་ཉམས་པས་དད་རྫས་སྤྱོད། ། །
ལྟུང་བ་ཤེས་བཞིན་ཁྱད་དུ་གསོད། ། ད་
ཉེས་ལྟུང་དག་དང་ཞག་ཏུ་འགྲོགས། །
གཞན་གྱི་ཕུན་ཚོགས་ལ་ལྡང་བཞི། །
དམྱལ་བར་མདའ་འཕངས་བཞིན་འགྲོའི་ཆོས། །ཞེས་སོ། །



དཔལ་ས་སྐྱའི་རིག་མཛོད།
གཉིས་པ་ནི། སྤྱོད་འཇུག་ལ་སོགས་པའི་དོན་ཏེ། །
རྙེད་བཀུར་མང་བས་ཁེངས་པ་དང་། ། །
ཐོས་པ་མང་བས་ཁེངས་པ་དང༌། །
ཚུལ་ཁྲིམས་བརྟུལ་ཞུགས་ཀྱིས་ཁེངས་དང་། །
སྟེར་མང་མཛའ་བཤེས་ཀྱིས་ཁེངས་བཞི། །
དམྱལ་བར་མྱུར་དུ་འགྲོ་བའི་ཆོས། །ཞེས་སོ། །
གསུམ་པ་ནི། ལྟུང་བ་སྡེ་ལྔའི་ལྕི་ཡང་བསྟན་པའི་མདོ་སོགས་ཀྱི་དོན་ཏེ།
རྩ་བའི་ལྟུང་བས་གོས་པ་དང་། །
བྱང་ཆུབ་སེམས་དཔའི་སྐྱོན་བརྗོད་དང་། །
དམ་པའི་ཆོས་ལ་འཁུ་བ་དང་། ། །
ལོག་ལྟ་འཛིན་རྣམས་དམྱལ་བ་ནས། །
ཐར་དུས་མེད་པའི་ཆོས་བཞི་ཡིན། །
ཞེས་ཏེ་ལུང་རྣམས་མང་བས་འཇིགས་ནས་མ་བྲིས་སོ། །ཀུན་སློང་གི་སྒོ་ནས་ཞེ་སྡང་གི་
ཀུན་ནས་བསླངས་པའི་ལས་རྣམས་མི་དགེ་བ་གཞན་ལས་སྟོབས་ཆེ་སྟེ། ཉེ་བ་འཁོར་གྱིས་ཞུས་
པའི་མདོ་ལས། ཐེག་པ་ཆེན་པོ་ལ་ཞུགས་པའི་བྱང་ཆུབ་སེམས་དཔས་བསྐལ་པ་འབུམ་དུ་འདོད་
ཆགས་ཀྱི་ཀུན་དུ་སྤྱོད་པ་སྤྱད་པ་ལས། ཡུལ་སེམས་ཅན་སུ་ཡང་རུང་བ་ཞིག་ལ་ཁྲོ་བའི་སེམས་
ཐང་གཅིག་ཙམ་སྐྱེས་པ་སྡིག་ཆེའོ་ཞེས་གསུངས་པས་སོ། །དེ་བཞིན་དུ་ཡུལ་ཁྱད་པར་ཅན་ལ་
ཁོང་ཁྲོའི་སེམས་སྐད་ཅིག་མ་གཅིག་སྐྱེས་ནའང་བསྐལ་པ་བརྒྱ་སྟོང་དུ་བསགས་པའི་དགེ་རྩ་ཐམས་
ཅད་དུས་གཅིག་ལ་འཇོམས་པར་གསུངས་ཏེ། སྤྱོད་འཇུག་ལས། བསྐལ་པ་སྟོང་དུ་བསགས་
པ་ཡི། །
20



མ་དག་པའི་སྣང་བ་བཤད་པའི་སྐབས།
）
ཞེས་བྱ་བ་ལ་སོགས་པ་དང་། འཇུག་པ་ལས། །
སྦྱིན་དང་ཁྲིམས་བྱུང་དགེ་བ་བསྐལ་པ་བརྒྱར། །
བསགས་པ་སྐད་ཅིག་གིས་འཇོམས་དེ་ཡི་ཕྱིར། །
མི་བཟོད་ལས་གཞན་སྡིག་པ་ཡོད་མ་ཡིན། །
ཞེས་སོ། །དགོས་ཆེད་ཀྱི་སྒོ་ནས་དགེ་སྡིག་གང་བྱས་ཀྱང་གཞན་དོན་དུ་བྱེད་པ་སྟོབས་
ཆེ་ལ། རང་གཅིག་པུའི་དོན་དུ་བྱེད་པ་སྟོབས་ཆུང་ངོ༌། །དེས་ན་གང་ཟག་གཞན་གྱི་ཆེད་དུ་སྡིག་
པ་བྱས་ཀྱང་། རྣམ་སྨིན་བྱེད་པ་པོ་རང་ལ་འབྱུང་གི །གཞན་དག་གིས་རྣམ་སྨིན་གྱི་སྐལ་བ་མི་
ལེན་ཏེ། བཤེས་སྤྲིང་ལས། །
ཁྱོད་ཀྱིས་བྲམ་ཟེ་དགེ་སློང་ལྷ་དང་ནི། །
མགྲོན་དང་ཡབ་ཡུམ་སྲས་དང་བཙུན་མོ་དང་། །
འཁོར་གྱི་སླད་དུ་སྡིག་པ་མི་བགྱི་སྟེ། །
དམྱལ་བའི་རྣམ་སྨིན་སྐལ་ནོད་འགའ་མ་མཆིས། །ཞེས་དང་།
སྤྱོད་འཇུག་ལས།
རེ་ཞིག་གསོན་ཚེ་འདི་ཉིད་ལའང་། །
མཛའ་དང་མི་མཛའ་དུ་མ་འདས། །
དེ་དག་དོན་དུ་བྱས་པའི་སྡིག ། །
མི་བཟད་གང་ཡིན་མདུན་ན་གནས། །
ཞེས་སོ། །མདོར་ན་ལས་དགེ་སྡིག་ཏུ་འཇོག་པ་ཕལ་ཆེར་ལས་རང་གི་ངོ་བོ་བས་ཀྱང་ཀུན་
སློང་གཙོ་ཆེ་བ་ཡིན་ཏེ། དཔེར་ན་དེད་དཔོན་ཐབས་ལ་མཁས་པས་མི་ནག་མདུང་ཐུང་ཅན་བསད་
པ་ལྟ་བུ། ལས་རང་ངོས་ནས་མི་དགེ་བ་ལྟར་སྣང་ཡང་ཀུན་སློང་ཤིན་ཏུ་བཟང་བས་བསྐལ་པ་
122



དཔལ་ས་སྐྱའི་རིག་མཛོད།
ས
OFER
1
Eམ་
མང་པོའི་ཚོགས་བཟླུམ་པའི་དགེ་བར་གསུངས་པ་བཞིན་ནོ། །དེ་སྐད་དུ་ཆོས་རྗེ་ས་པཎ་གྱིས།
གཞན་གྱི་དོན་གྱི་སེམས་བརྟན་པས། ། །
ཕམ་པ་བཞི་པོ་སྤྱད་ན་ཡང་། །
ཉན་ཐོས་རྣམས་ཀྱི་སྡིག་པ་སྟེ། །
བྱང་ཆུབ་སེམས་དཔའི་དགེ་ཆེན་ཡིན། །
ཞེས་སོ། །དེ་བཞིན་དུ་རང་གི་ཀུན་སྤྱོད་ལ་གཞན་ཡིད་ཆེས་ནས་རྙེད་བཀུར་ཐོབ་པའི་
ཆེད་དུ་སྒོ་གསུམ་དགེ་བ་ལ་སྦྱོར་བ་སོགས་ནི་འཕྲལ་དགེ་བ་ལྟར་སྣང་ཡང་མཚན་མའི་རྣམ་གཡེངས་
ཞེས་བྱ་བ་མི་དགེ་བ་འབའ་ཞིག་ཡིན་ཏེ་རྔོན་པས་ངུར་སྨྲིག་གི་གོས་གྱོན་ནས་རི་དྭགས་བསད་པ་
དང་༑ གཡོ་ཅན་གྱིས་རི་དྭགས་ཀྱི་རྔ་མ་བསྟན་ནས་བོང་ཤ་བཙོངས་པ་དང་གནད་འདྲ་བའི་ཕྱིར་
རོ༑ ༑དེ་སྐད་དུ། རྗེ་ས་པཎ་གྱིས། །
རི་དྭགས་རྔ་མ་མ་བསྟན་ན། །
བོང་ཤ་འཚོང་བར་མི་ནུས་ལྟར། །
དེ་བཞིན་བཟང་སྤྱོད་མ་བསྟན་ན། །
ལོག་པའི་ཆོས་ཀྱིས་བསླུ་མི་ནུས། །
ཞེས་སོ། །དེས་ན་དགེ་སྡིག་ཐམས་ཅད་ཀྱི་རྩ་བ་རང་གི་སེམས་དགེ་མི་དགེ་ལ་རག་ལས་
པའི་ཕྱིར། རྟག་ཏུ་སེམས་དགེ་བའི་ཐབས་ལ་འབད་པར་བྱ་སྟེ། བཤེས་སྤྲིང་ལས།
བསྙེངས་དང་བྲལ་ལ་མང་དུ་སྨོས་ཅི་འཚལ། །
ཕན་པའི་གདམས་ངག་དོན་པོ་འདི་ལགས་ཏེ། །
ཁྱོད་ཀྱིས་ཐུགས་དུལ་མཛོད་ཅིག་བཅོམ་ལྡན་གྱིས། །
སེམས་ནི་ཆོས་ཀྱི་རྩ་བ་ལགས་པར་གསུངས། ། ཞེས་དང༌། །



མ་དག་པའི་སྣང་བ་བཤད་པའི་སྐབས།
སྤྱོད་འཇུག་ལས་ཀྱང་། །
བསླབ་པ་བསྲུང་བར་འདོད་པ་ཡིས། །
རབ་ཏུ་བསྒྲིམས་ནས་སེམས་བསྲུང་སྟེ། །
སེམས་དེ་བསྲུང་བར་མ་བྱས་ན། །
བསླབ་པ་བསྲུང་བར་ཡོངས་མི་ནུས། །
སེམས་ཀྱི་གླང་པོ་ཡན་བཏང་བས། །
མནར་མེད་གནོད་པ་བྱེད་པ་ལྟར། །
གླང་ཆེན་མ་དུལ་མྱོས་པ་ཡིས། །
འདི་ན་དེ་འདྲའི་གནོད་མི་བྱེད། །
ཀུན་ནས་དྲན་པའི་ཐག་པ་ཡིས། །
སེམས་ཀྱི་གླང་པོ་དམ་བཏགས་ན། །
འཇིགས་པ་ཐམས་ཅད་མེད་འགྱུར་ཞིང་། །
དགེ་བ་ཐམས་ཅད་ལག་ཏུ་འོང་། ། ཞེས་སོ། །
ང༽ ལུང་དུ་བསྟན་མིན་བསམས་ནས་དགེ་བར་བསྒྱུར་བ།
གསུམ་པ་ལུང་དུ་བསྟན་མིན་བསམས་ནས་དགེ་བར་བསྒྱུར་བ་ལ།
ལུང་མ་བསྟན་གྱི་ལས་བྱས་པ། །
དེ་ལ་འབྲས་བུ་མེད་པ་བསམ། །
དེས་ན་དགེ་བར་བསྒྱུར་བའོ། །
དང་པོ་ནི། ལུང་མ་བསྟན་ཞེས་བྱ་བ་དགེ་བ་ཡང་མ་ཡིན། སྡིག་པ་ཡང་མ་ཡིན་པའི་འགྲོ་
123



དཔལ་ས་སྐྱའི་རིག་མཛོད།
བ
འཆག་ཉལ་འདུག་ལ་སོགས་པ་འཕྲལ་གྱི་སྤྱོད་ལམ་བཏང་སྙོམས་པ་རྣམས་ཏེ། དེ་དག་ནི་གོང་དུ་
སྨོས་པའི་ཉོན་མོངས་པ་དུག་གསུམ་དང་། དུག་གསུམ་མེད་པ་གང་གིས་ཀྱང་མ་བསྐྱེད་པའི་
སྒོ་གསུམ་གྱི་ལས་ཡིན་པའི་ཕྱིར་རོ། ། །
གཉིས་པ་དེ་ལ་འབྲས་བུ་མེད་པ་བསམ་པ་ནི། དེ་དག་གིས་ནི་འབྲས་བུ་བདེ་སྡུག་ཅི་ཡང་
སྐྱེ ད་པར་མི་ནུས་ཏེ། ལུང་མ་བསྟན་ཡིན་པའི་ཕྱིར་རོ། །དེ་སྐད་དུ་རྗེ་ས་པཎ་གྱིས། །
བཏང་སྙོམས་གཉི་ག་མ་ཡིན་པས། །
རྣམ་པར་སྨིན་པའང་གཉི་ག་མིན། ། ཞེས་སོ། །
གསུམ་པ་དེ་དགེ་བར་ཁ་ལོ་བསྒྱུར་བ་ནི། ལས་དེ་དག་གིས་སྡུག་བསྔལ་མི་སྐྱེད་པའི་ཆ་
ནས་བཟང་མོད་ཀྱང་། བདེ་བ་མི་སྐྱེད་པའི་ཆ་ནས་བྱས་པ་དོན་མེད་ཁོ་ན་ཡིན་པས་ཐབས་
ལ་མཁས་པའི་ཁྱད་པར་གྱིས་དགེ་བར་བསྒྱུར་དགོས་སོ། །ཇི་ལྟར་ན་མགོན་པོ་བྱམས་པས།
རྒྱས་སྲས་སྤྱོད་ཚེ་ཇི་ལྟ་ཇི་ལྟ་བུར། །།
དབང་པོའི་སྤྱོད་ཡུལ་སྣ་ཚོགས་འཇུག་འགྱུར་བ། །
དེ་ལྟ་དེ་ལྟར་རིགས་པ་མཐུན་ཚིག་གིས། །
སེམས་ཅན་ཕན་ཕྱིར་དེ་མངོན་འདུ་བྱེད་དོ། །
ཞེས་གསུངས་པ་ལྟར་དབང་པོའི་སྤྱོད་ཡུལ་དུ་གང་དང་གང་སྣང་བ་དེ་དང་དེ་ལ་རུང་མཐུན་
གྱི་ཚིག་སྦྱར་ཏེ་སེམས་ཅན་གྱི་དོན་དུ་སྒྲུབ་པར་འདོད་པའི་བློ་སྔོན་དུ་བཏང་ནས་དྲན་ཤེས་བཞིན་
དང་ལྡན་པའི་སྒོ་ནས་བྱ་བ་གང་ཡིན་པ་དེ་ལ་འཇུག་པ་སྟེ། དེ་ཡང་རུང་མཐུན་སྦྱོར་ཚུལ་སྤྱོད་
ཡུལ་ཡོངས་སུ་དག་པའི་མདོའི་དོན་བསྡུས་སློབ་དཔོན་ཡེ་ཤེས་སྙིང་པོས་མཛད་པ་དང་། རྒྱལ་
སྲས་ལམ་བཟང་ནས་འབྱུང་བ་ལྟར་ཤེས་པར་བྱ་ཞིང་། དེ་ཙམ་མི་ནུས་པས་འཕྲལ་དུ་ཉེ་བར་
མཁོ་བ་འདི་ཙམ་ཞིག་ཉམས་སུ་བླང་བར་བྱ་སྟེ། ཁྱིམ་དུ་གནས་པའི་ཚེ་སེམས་ཅན་ཐམས་ཅད་



མ་དག་པའི་སྣང་བ་བཤད་པའི་སྐབས། །
ཀྱིས་ཐར་པའི་གྲོང་ཐོབ་པར་གྱུར་ཅིག །སྟན་ལ་འདུག་པའི་ཚེ་རྡོ་རྗེའི་གདན་ཐོབ་པར་གྱུར་ཅིག །
ཉལ་བའི་ཚེ་སངས་རྒྱས་ཀྱི་ཆོས་ཀྱི་སྐུ་ཐོབ་པར་གྱུར་ཅིག །ལྡང་བའི་ཚེ་གཟུགས་ཀྱི་སྐུ་ཐོབ་པར་
གྱུར་ཅིག །གོས་གྱོན་པའི་ཚེ་ངོ་ཚ་དང་ཁྲེལ་ཡོད་ཀྱི་གོས་གྱོན་པར་གྱུར་ཅིག །ཁྲུས་བྱེད་པའི་
ཚེ་ཉོན་མོངས་པའི་དྲི་མ་དང་བྲལ་བར་གྱུར་ཅིག །ཟས་ཟ་བའི་ཚེ་བསམ་གཏན་གྱི་ཟས་ཐོབ་
པར་གྱུར་ཅིག །ཁྱིམ་ནས་འགྲོ་བའི་ཚེ་འཁོར་བའི་གྲོང་ལས་ཐར་བར་གྱུར་ཅིག །ལམ་དུ་འཇུག་
པའི་ཚེ་འཕགས་པའི་ལམ་ཐོབ་པར་གྱུར་ཅིག །གཞན་དང་ཕྲད་པའི་ཚེ་རྫོགས་པའི་སངས་རྒྱས་
དང་མཇལ་བར་གྱུར་ཅིག །དོན་སྤྱོད་པའི་ཚེ་དོན་གཉིས་མཐར་ཕྱིན་པར་གྱུར་ཅིག །ཁྱིམ་དུ་
འཇུག་པའི་ཚེ་ཐར་པའི་གྲོང་དུ་འཇུག་པར་གྱུར་ཅིག །སླེབ་པའི་ཚེ་སངས་རྒྱས་ཀྱི་སར་ཕྱིན་པར་
གྱུར་ཅིག་ཅེས་པ་ལྟ་བུ་སྐབས་སུ་གང་བབ་ཀྱི་རུང་མཐུན་སྦྱར་ཏེ་ཤེས་པར་བྱའོ། །དེ་དག་ནི་མདོ་
སྡུད་པ་ལས། འགྲོ་འཆག་ཉལ་དང་འདུག་པར་ཤེས་བཞིན་རབ་ཏུ་ལྡན། །ཞེས་གསུངས་པའི་དོན་
ཡིན་ནོ། །
L
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཀྱེ་མ་བདག་འཆི་བའི་དུས་ལ་བབ་པའི་ཚེ། ཚེ་འདིའི་
ཟས་ནོར་ལོངས་སྤྱོད་དང་། མཛའ་བཤེས་དང་འཁོར་གཡོག་ལ་སོགས་པ་གང་ཡང་རྗེས་སུ་མི་
འབྲང་བར་འདུག་ཅིང་། དེའི་ཚེ་བདག་གི་རྗེས་སུ་འབྲང་བ་ནི་རང་གིས་བྱས་པའི་དགེ་སྡིག་གི་
ལས་ཁོ་ནར་འདུག །ལས་དེ་དག་ལས་ཀྱང་དུག་གསུམ་གྱིས་ཀུན་ནས་བསླངས་པའི་མི་དགེ་
བའི་ལས་ནི་དེ་ལྟ་བུ། དེ་ལས་ཀྱང་ལུས་ཀྱི་ལས་གསུམ་ནི་དེ་ལྟ་བུ། ངག་གི་ལས་བཞི་ནི་དེ་ལྟ་བུ།
ཡིད་ཀྱི་ལས་གསུམ་ནི་དེ་ལྟ་བུ་ཞེས་ཞིབ་ཏུ་བསམ་ལ། དེ་དག་སྤྱད་པའི་རྣམ་སྨིན་གྱི་འབྲས་བུ་
ནི་ངན་སོང་གསུམ་ཁོ་ན་ལས་གཞན་དུ་འགྲོ་བའི་སྐབས་མི་འདུག །མྱོང་བ་རྒྱུ་མཐུན་ནི་མཐོ་
བ 125,



དཔལ་ས་སྐྱའི་རིག་མཛོད། །
ས
n
，
རིས་སུ་སྐྱེས་ཀྱང་ཚེ་ཐུང་བ་དང་ལོངས་སྤྱོད་དབུལ་བ་ལ་སོགས་པ་སྡུག་བསྔལ་འབའ་ཞིག་ལས་
མ་འདས་པ་འདུག །བྱེད་པ་རྒྱུ་མཐུན་ནི་ཚེ་རབས་བརྒྱུད་མ་ནས་བརྒྱུད་མར་ཡང་སྡུག་བསྔལ་
གྱི་རྒྱུ་ཁོ་ནར་འདུག །བདག་པོའི་འབྲས་བུ་ནི་ས་ཕྱོགས་ཡིད་དུ་མི་འོང་ཞིང་སྐྱོན་དང་བཅས་པ་
དེ་ལྟ་བུར་སྐྱེ་དགོས་པར་འདུག །དེས་ན་མི་དགེ་བ་ཞེས་བྱ་བ་ནི་རང་གིས་རང་ལ་གནོད་པ་སྐྱེལ་
བའི་མིང་དུ་འདུག་པ་ལ། བདག་གིས་དེ་ལྟར་མ་ཤེས་པར་ཚེ་འདི་ཉིད་ལ་མི་དགེ་བ་རང་གིས་
དྲན་པ་ཡང་དེ་དང་དེ་ལྟ་བུ་བྱས། བྱས་པ་མི་དྲན་པ་ཡང་བསམ་གྱིས་མི་ཁྱབ། གཞན་བྱེད་དུ་
བཅུག་པ་དང་གཞན་གྱིས་བྱས་པ་ལ་ཡི་རང་བསྒོམ་པ་ཡང་བསམ་གྱིས་མི་ཁྱབ། དེ་བས་ཀྱང་
ཚེ་རབས་གཞན་དང་གཞན་དུ་བྱས་པའི་སྡིག་པའི་བག་ཆགས་བསམ་གྱིས་མི་ཁྱབ་པ་ཞིག་བདག་
གི་ཤེས་རྒྱུད་ཀྱི་སྟེང་ན་ཡོད་ངེས། དེས་ན་བདག་ལ་འགྲོ་ས་ངན་སོང་མིན་པ་མེད་པའི་ཚོད་དུ་
འདུག །སྔོན་ཆད་བདག་གིས་དེ་ལྟར་དུ་མ་ཤེས་པར་སྨྱོན་པ་བཞིན་དུ་རང་གིས་རང་ལ་གནོད་
པ་དེ་ཙམ་ཞིག་བསྐྱལ་འདུག་ན། ཀྱེ་མ་བདག་གི་སེམས་འདི་མུན་པས་གཏུམས་པ་ཞིག་གམ།
བདུད་ཀྱི་ཐིབས་ཀྱིས་ནོན་པ་ཞིག་གམ། སེམས་མེད་ཀྱི་བེམ་པོ་ཞིག་གམ། ཅི་ལྟ་བུ་ཞིག་ཡིན་
ཨང་ཨ་ཙ་མ་སྙམ་དུ་ཡང་དང་ཡང་དུ་བསམ་ལ། ད་ནི་བདག་གིས་སྲོག་གི་ཕྱིར་ཡང་མི་དགེ་
བ་ཕྲ་ཞིང་ཕྲ་བ་ཙམ་ཡང་མི་བྱ་ན། ཆེན་པོ་ལྟ་ག་ལ་ཞིག་སྟེ། མདོར་ན་བདག་གིས་ནམ་ཡང་
སྡིག་པའི་ལས་མི་བྱའོ། །གལ་ཏེ་མི་ཤེས་པའི་དབང་གིས་སྡིག་པ་བྱས་པར་གྱུར་ན་ཉེས་པ་དང་
ཞག་ཏུ་མི་འགྲོགས་པར་དེ་མ་ཐག་ཏུ་བཤགས་པས་སླེབ་པར་བགྱིའོ་སྙམ་དུ་བསམ། དེ་བཞིན་དུ་
དུག་གསུམ་མེད་པས་ཀུན་ནས་བསླངས་པའི་དགེ་བའི་ལས་ནི་དེ་ལྟ་བུ། དེ་ལས་ཀྱང་ལུས་ངག་
ཡིད་གསུམ་གྱི་ལས་དགེ་བ་ནི་དེ་ལྟ་བུ་ཞེས་སོ་སོ་ནས་ཞིབ་ཏུ་བསམ་ལ། དེའི་རྣམ་སྨིན་གྱི་འབྲས་
བུ་ནི་མཐོ་རིས་ཀྱི་ལུས་རྟེན། མྱོང་བ་རྒྱུ་མཐུན་ནི་ཚེ་རིང་བ་སོགས་མཐོ་རིས་ཀྱི་ཕུན་སུམ་ཚོགས་
པ་རྣམས། བྱེད་པ་རྒྱུ་མཐུན་ནི་ཚེ་རབས་གཏན་དུ་བདེ་བའི་རྒྱུ་དགེ་བ་སྒྲུབ་པ། བདག་པོའི་
ས
126



མ་དག་པའི་སྣང་བ་བཤད་པའི་སྐབས།
Sang
འབྲས་བུ་ནི་སྣོད་ཀྱི་འཇིག་རྟེན་ཡོན་ཏན་དང་ལྡན་པ་སྟེ་མདོར་ན་དགེ་བའི་ལས་ཞེས་བྱ་བ་ནི་
རང་ལ་ཕན་བདེ་སྒྲུབ་པའི་མིང་དུ་འདུག་པས། བདག་གིས་སྔར་དགེ་བ་བྱས་པ་དང༌། གཞན་
བྱེད་དུ་བཅུག་པ་དང་། བྱས་པ་ལ་རྗེས་སུ་ཡི་རང་བགྱིས་པ་དེ་རྣམས་རེ་ལེགས། ད་དུང་བདག་
གིས་དགེ་བ་ཕྲ་མོ་ཙམ་ཡང་ཁྱད་དུ་མི་གསོད་པར་གུས་པས་བསྒྲུབ་པར་བགྱིའོ། །དེ་ཡང་ལེ་
ལོ་དང་ཕྱི་བཤོལ་གྱི་དབང་དུ་མ་སོང་བར་བྱས་ཏེ། ད་ལྟ་ཉིད་ནས་བསྒྲུབ་པར་བགྱིའོ་མྱུར་བ་
ཉིད་དུ་བསྒྲུབ་པར་བགྱིའོ་སྙམ་དུ་སྙིང་ཐག་པ་ནས་བསམ། དེ་བཞིན་དུ་བདག་གིས་འགྲོ་འཆག་
ཉལ་འདུག་ལ་སོགས་པ་འཕྲལ་གྱི་སྤྱོད་ལམ་འདི་དག་ཕལ་ཆེར་ལུང་མ་བསྟན་ཞེས་བྱ་བ་ངལ་བ་
འབྲས་བུ་མེད་པའི་ལས་སུ་འདུག་པས་འདི་རྣམས་ཀྱང་ཐབས་ལ་མཁས་པའི་སྒོ་ནས་དགེ་བའི་
ལས་སུ་ཅི་འགྱུར་ཞིག་ལ་འབད་པར་བྱའོ་སྙམ་དུ་བསམས་ཏེ་མདོར་ན་བདག་ཚེ་རབས་བསམ་
གྱིས་མི་ཁྱབ་པ་ནས་དེང་སང་གི་བར་དུ་སྡུག་བསྔལ་སྣ་ཚོགས་ཀྱིས་ཉམ་ཉེས་པར་གྱུར་པ་འདི་
དགེ་སྡིག་ལ་བླང་དོར་ཕྱིན་ཅི་ལོག་ཏུ་སྤྱད་པ་ཁོ་ནས་ལན་པ་ཡིན། ད་ནི་ཚེ་ཐུང་ནམ་འཆི་ཆ་མེད་
འདི་ལ་མི་དགེ་བ་དང་ལུང་མ་བསྟན་གྱི་དབང་དུ་སོང་ན། རིན་པོ་ཆེའི་གླིང་དུ་སླེབ་ནས་དུག་
གི་སྡོང་པོ་ཁྱེར་འོངས་པ་ལྟར་རང་གིས་རང་ཕུང་དུ་བཅུག་པར་འགྲོ་བ་འདུག་པས་རྣམ་པ་ཐམས་
ཅད་དུ་མི་དགེ་བ་སྤངས་ཏེ་དགེ་བ་བསྒྲུབ་པ་དང་། ལུང་མ་བསྟན་དགེ་བར་ཁ་ལོ་བསྒྱུར་ལ་ནམ་
ཡང་བདུད་ལས་ཀྱི་དབང་དུ་མ་སོང་བ་ཞིག་བྱ། དེ་ལྟར་འགྱུར་བར་བླ་མ་དང་དཀོན་མཆོག་
མཁྱེན་སྙམ་དུ་བསམ་ཞིང་གསོལ་བ་གདབ་པ་སོགས་བྱའོ། །ཐུན་མཚམས་ཐམས་ཅད་དུ། སྤྱོད་
འཇུག་ལས།
ལུས་དང་སེམས་ཀྱི་གནས་སྐབས་ལ། །
ཡང་དང་ཡང་དུ་བརྟག་བྱ་བ། །
འདི་ཉིད་ཁོ་ན་མདོར་ན་ནི། །



དཔལ་ས་སྐྱའི་རིག་མཛོད། །
་་་
ཉིs
བ་དང་། ཤེས་བཞིན་སྲུང་བའི་མཚན་ཉིད་དོ། །
ཞེས་གསུངས་པ་ལྟར་རང་གི་སྤྱོད་ཚུལ་ལ་རང་གིས་ཡང་ཡང་བརྟགས་ནས་སྒོ་གསུམ་ཆོས་
དང་མཐུན་པར་འདུག་ན་དགའ་བ་བསྒོམ་ཞིང་དཀོན་མཆོག་གི་བཀའ་དྲིན་དུ་ཤེས་པར་བྱ། ཚེ་
རབས་ཐམས་ཅད་དུ་འདི་ལྟ་བུ་ཞིག་འོང་བར་བྱ་སྙམ་དུ་བསམ་ཞིང་གོང་འཕེལ་དུ་ཅི་འགྲོ་བྱ། མི་
དགེ་བ་དང་ལུང་མ་བསྟན་གྱི་རྣམ་རྟོག་ཤས་ཆེ་བར་འདུག་ན་སྔོན་ཆད་འཁོར་བ་ལས་མ་ཐར་
བ་ཡང་ཚུལ་མིན་ཡིད་བྱེད་ཀྱི་རྣམ་རྟོག་འདི་འདྲ་བ་ཁོ་ན་ཡིད་ལ་བྱས་པས་ནོངས་པ་ཡིན། ད་དུང་
འདི་ལྟ་བུའི་སྤྱོད་པས་གནས་ན་ཐར་པ་དང་ཐམས་ཅད་མཁྱེན་པ་ལྟ་ཅི། ཕྱི་མ་མཐོ་རིས་ཀྱི་ལུས་
རྟེན་ཙམ་ཡང་ཐོབ་པའི་ངེས་པ་མི་འདུག་ཅིང་། ཚེ་འདིར་ཡང་ལྷ་དང་བཅས་པའི་འཇིག་རྟེན་
ཐམས་ཅད་ཀྱིས་ཁྲེལ་བའི་གནས་སུ་འགྲོ་བ་འདུག་སྙམ་དུ་བསམ་ཞིང་བློ་ལ་སྐྱེད་ཅི་ཐོན་བྱ། ཡང་
འཕྲལ་གྱི་སྤྱོད་ལམ་མཛེས་མཛེས་དང་། ཆོས་སྤྱོད་དང་ཐོས་བསམ་ལ་བརྩོན་པ་ལྟར་འདུག་
ཀྱང༑ ཀུན་སློང་ཚེ་འདིའི་གྲགས་རྙེད་འདོད་པ་དང་། གཞན་གྱི་མིག་སྔར་མཛེས་སུ་རེ་བ་ལྟ་
བུར་འདུག་ན། བདག་གི་ཉོན་མོངས་པའི་གཉེན་པོར་མ་སོང་བའི་ཆོས་ལྟར་སྣང་བ་འདི་གཞན་
གྱི་མིག་སྔར་མཛེས་ནས་ཅི་ཞིག་འཚེང་། མ་མཛེས་ནས་ཅི་ཞིག་ཕུང་། གཉེན་པོ་སྤང་བྱའི་ཁ་
ཞབས་སུ་སོང་། ཆོས་སྤྱོད་བསྲུང་བྱར་ཤོར། སྨན་མ་ཞུ་བ་དུག་ཏུ་སོང་བ་ལྟ་བུའི་ཁ་ཆོས་གཟུགས་
ཆོས་འདི་འདྲ་བས་གཞན་བསླུས་ན་སོ་སོའི་སྐྱེ་བོ་རྣམས་ཀྱིས་མ་རིག་ཀྱང་སངས་རྒྱས་དང་བྱང་
ཆུབ་སེམས་དཔའ་རྣམས་ཀྱིས་སྒྲིབ་པ་མེད་པའི་སྤྱན་གྱིས་གཟིགས་ནས་བདག་ལ་ཐུགས་ཀྱིས་
བས་པར་འགྱུར་ཞིང་དེ་ལྟ་ན་ནི་བདག་གི་ཚེ་རབས་གཏན་གྱི་འདུན་མ་ཐམས་ཅད་འཆུག་པར་
འགྱུར་ངེས་ན། བདག་ལ་དེ་ལས་ཕུང་བ་ཅི་ཞིག་ཡོད་སྙམ་དུ་བསམ་སྟེ་རང་གི་སྐྱོན་ཅི་ཐོན་བྱའོ། །
དེ་སྐད་དུ་སྤྱོད་འཇུག་ལས། །
སངས་རྒྱས་བྱང་ཆུབ་སེམས་དཔའ་རྣམས། །
128



མ་དག་པའི་སྣང་བ་བཤད་པའི་སྐབས། །
ཀུན་ཏུ་ཐོགས་མེད་གཟིགས་པར་ལྡན། །
དེ་དག་ཐམས་ཅད་སྤྱན་སྔ་ན། །
བདག་ནི་རྟག་པར་གནས་སོ་ཞེས། །
དེ་ལྟར་བསམས་ནས་ངོ་ཚ་དང་། ། ་་།
གུས་དང་འཇིགས་ལྡན་དེ་ལྟར་མནོས། ། སྤྲོ ་
དེས་ནི་སངས་རྒྱས་རྗེས་དྲན་པའང་། ། ས་ལ་བགྲོ་བ།
དེ་ལ་ཡང་དང་ཡང་དུ་འབྱུང་། ། 1:|:
ཀྱི ལ་
ཞེས་སོ། །གཞན་ཡང་ཐ་མལ་པའི་ནད་ཆུང་ངུ་གསོ་བ་ལའང་སྨན་པའི་ངག་ཉན་དགོས་
ན༑ བདག་ལས་དང་ཉོན་མོངས་པའི་ནད་ཀྱིས་བཏབ། འཁོར་བའི་མལ་དུ་ཆུད། སྡུག་བསྔལ་
གསུམ་གྱི་ནད་ཀྱིས་འགྲེ་ལྡོག་པའི་གནས་སྐབས་འདི་འདྲ་བར་གྱུར་ནས། སྨན་པ་སྔོན་མེད་
སངས་རྒྱས་ཀྱི་གསུང་བཞིན་དུ་སྤང་བླང་མ་བྱས་ན་བདག་ལས་བླུན་པ་སུ་ཞིག་ཡོད་སྙམ་དུ་བསམ་
ཞིང་བླང་དོར་ལ་བརྩོན་པར་བྱ་སྟེ། དེ་ཉིད་ལས། ནད་ཀུན་
ཐ་མལ་ནད་ཀྱིས་བཏབ་པ་ལའང་
། །
སྨན་པའི་ངག་བཞིན་བྱ་དགོས་ན། །
འདོད་ཆགས་ལ་སོགས་ཉེས་བརྒྱ་ཡི། །
ནད་ཀྱིས་རྟག་བཏབ་སྨོས་ཅི་དགོས། །
དེ་གཅིག་གིས་ཀྱང་འཛམ་གླིང་ན། །
གནས་པའི་མི་ཀུན་བརླག་བྱེད་ན། ། ་ ་།
དེ་དག་གསོ་བའི་སྨན་གཞན་ནི། །་་་་་་
ཕྱོགས་རྣམས་ཀུན་ནས་མི་རྙེད་ན། ། ་་་་་་་་
p
21:17
བ129,



དཔལ་ས་སྐྱའི་རིག་མཛོད། །
དེ་ལ་སྨན་པ་ཐམས་ཅད་མཁྱེན། །
ཟུག་རྔུ་ཐམས་ཅད་འབྱིན་པ་ཡི། །
བཀའ་ལྟར་མི་བྱེད་སེམས་པ་ནི། །
ཤིན་ཏུ་གཏི་མུག་སྨད་པའི་གནས། །
ཞེས་སོ། །མདོར་ན་འཇིག་རྟེན་འདི་དང་ཕ་རོལ་གྱི་བདེ་སྡུག་ཐམས་ཅད་ལས་དགེ་སྡིག་
ལ་རག་ལས་པའི་ཕྱིར་དགེ་སྡིག་གི་བླང་དོར་དམིགས་རྣམ་ཕྱེད་པར་ཉམས་སུ་ལེན་པ་གལ་ཆེ་སྟེ།
མདོ་ལས། སྐྱེས་བུ་གང་ཟག་འདི་དག་ནི། ལས་ཀྱི་སྐྱེ་གནས་པ། ལས་ཀྱི་བགོ་སྐལ་ལ་སྤྱོད་པ།
ལས་བདག་གིར་བྱ་བའོ་ཞེས་གསུངས་ཏེ། སྐྱེ་གནས་བཟང་ངན་ཐམས་ཅད་ལས་ཀྱིས་བྱེད་པས་
ལས་ཀྱི་སྐྱེ་གནས་པ། དགེ་སྡིག་སོ་སོ་ལས་བདེ་སྡུག་སོ་སོར་འབྱུང་བས་ལས་ཀྱི་བགོ་སྐལ་ལ་
སྤྱོད་པ། ལས་བྱེད་པ་པོ་རང་ལ་འབྲས་བུ་མྱོང་དགོས་པས་ལས་བདག་གིར་བྱ་བ་ཞེས་བྱའོ། །
དེ་སྐད་དུ་ལས་བརྒྱ་པ་ལས་ཀྱང་།
ལུས་ཅན་རྣམས་ཀྱི་བདེ་སྡུག་ནི། །
ལས་རྣམས་ཡིན་པར་ཐུབ་པས་གསུངས། །
ལས་རྣམས་ཀྱང་ནི་སྣ་ཚོགས་ལས། །
དེ་ཡིས་འགྲོ་འདི་སྣ་ཚོགས་བྱས། །
སྣ་ཚོགས་རྣམ་པར་འཁྱམ་ཞིང་འཇུག །
ལས་ཀྱི་དྲ་བ་འདི་ཆེའོ། །་
ཞེས་སོ། །གལ་ཏེ་དེ་ལྟར་ན་མི་དགེ་བ་བྱེད་པ་འགའ་ཞིག་ལ་ཚེ་འདིར་བདེ་སྐྱིད་ཆེན་པོ་
འོང་བའང་མཐོང་ན། འདི་ཇི་ལྟར་ཡིན་ཞེ་ན། དེ་ནི་ཚེ་འདིའི་ལས་ཀྱི་འབྲས་བུ་མ་ཡིན་གྱི། ཚེ་
རབས་སྔ་མར་དགེ་བ་བྱས་པའི་འབྲས་བུ་འདིར་སྨིན་པ་ཡིན་ཞིང་། ཚེ་འདིར་མི་དགེ་བ་བྱས་
་
ང 130)



མ་དག་པའི་སྣང་བ་བཤད་པའི་སྐབས།
པའི་འབྲས་བུ་ནི་ཕྱི་མ་ཕན་ཆད་དུ་མྱོང་བར་འགྱུར་རོ། །ཡང་སྡིག་པ་སྟོབས་ཆེན་བྱེད་པ་ཁ་ཅིག་
ལ་བདེ་སྐྱིད་གཞན་ལས་ཆེ་བ་འབྱུང་བ་ཡང་། ཚེ་རབས་གཞན་དུ་མྱོང་འགྱུར་གྱི་དགེ་བ་ཐམས
ཅད་འདིར་བྱས་པའི་སྡིག་པ་སྟོབས་ཆེན་དེའི་མཐུས་ཚེ་འདིའི་བདེ་བ་ཙམ་དུ་ཟད་པར་བྱས་ནས།
དེ་ཕན་ཆད་སྡུག་བསྔལ་ཁོ་ན་མྱོང་དགོས་པའི་རྟགས་སུ་གསུངས་ཏེ། དཔེར་ན་ཉི་འོག་པའི་རྒྱལ་
ཁམས་པའི་གཏམ་རྒྱུད་བཞིན་ནོ། །དེ་ཡང་། ་
སྡིག་ཅན་ཉི་འོག་རྒྱལ་ཁམས་སུ། །
འབྲས་དང་ནས་དང་རིན་ཆེན་ཆར། །
ཞག་གྲངས་བདུན་རེ་བབ་པའི་མཐར། །
བྱེ་ཆར་བབ་སྟེ་ནོན་པར་གྱུར། །
ཞེས་པའོ། །དེ་བཞིན་དུ་དགེ་བ་བྱེད་པ་རྣམས་ལ་ན་ཚ་ལ་སོགས་པ་འབྱུང་བའང་ཚེ་འདིར་
དགེ་བ་བྱས་པའི་འབྲས་བུ་མ་ཡིན་གྱི། ཚེ་སྔ་མར་སྡིག་པ་བྱས་པའི་རྣམ་སྨིན་གྱི་ལྷག་མ་ཡིན་
ནོ༑ །དགེ་བ་སྟོབས་ཆེན་བྱེད་པ་འགའ་ཞིག་ལ་སྡུག་བསྔལ་གཞན་ལས་ཆེ་བ་འབྱུང་བ་ནི། །
ཚེ་ཕྱི་མ་ཕན་ཆད་དུ་མྱོང་འགྱུར་གྱི་ལས་འགའ་ཞིག་དགེ་བ་སྟོབས་ཆེན་དེའི་མཐུས་ཚེ་འདིའི་སྡུག་
བསྔལ་ཙམ་དུ་ཟད་པར་བྱས་ནས། དེ་ཕན་ཆད་དུ་སྡུག་བསྔལ་མྱོང་མི་དགོས་པའི་རྟགས་ཡིན་
པར་གསུངས་ཏེ། རྡོ་རྗེ་གཅོད་པ་ལས། རབ་འབྱོར་རིགས་ཀྱི་བུའམ་རིགས་ཀྱི་བུ་མོ་གང་དག་
འདི་ལྟ་བུའི་མདོ་སྡེའི་ཚིག་འདི་དག་ལེན་པ་དང་། འཛིན་པ་དང་། འཆང་བ་དང་། ཀློག་པ་དང་།
ཀུན་ཆུབ་པར་བྱེད་པ་དེ་དག་ནི་མནར་བར་འགྱུར། ཤིན་ཏུ་མནར་བར་འགྱུར་རོ། །དེ་ཅིའི་ཕྱིར་
ཞེ་ན། རབ་འབྱོར་སེམས་ཅན་དེ་དག་གི་ཚེ་རབས་སྔ་མའི་མི་དགེ་བའི་ལས་ངན་སོང་དུ་སྐྱེ་བར་
འགྱུར་བ་གང་དག་བྱས་པ་དེ་དག་ཚེ་འདི་ཉིད་ལ་མནར་བས། ཚེ་རབས་སྔ་མའི་མི་དགེ་བ་དེ་
དག་བྱང་བར་འགྱུར་ཏེ། སངས་རྒྱས་ཀྱི་བྱང་ཆུབ་ཀྱང་ཐོབ་པར་འགྱུར་རོ་ཞེས་སོ། །དེས་ན་
ན་
1:|:
131



དཔལ་ས་སྐྱའི་རིག་མཛོད།
\
E
ཆོས་སྙིང་ཐག་པ་ནས་བྱེད་པ་རྣམས་ལ་དེ་ལྟ་བུ་བྱུང་ན་བདག་ལ་འདི་འདྲ་བ་འོང་མ་ཐང་བ་ལ་བྱུང་
བས་ལས་འབྲས་མི་བདེན་ཞེས་མི་བསམ་པར། དགའ་བ་བསྒོམ་པར་རིགས་ཏེ་སྤྱོད་འཇུག་ལས།
1:|:ཀ་ཞིག་གསད་བྱའི་མི་ཞིག་ལག་བཅད་དེ། །
གལ་ཏེ་ཐར་ན་ཅིས་མ་ལེགས། །
མི་ཡི་སྡུག་བསྔལ་ཉུང་ངུ་ཡིས། །
དམྱལ་བ་བྲལ་ན་ཅིས་མ་ལེགས། ། །
ཞེས་སོ། །དེ་ལྟ་བུའི་ལས་འབྲས་ལ་ཡིད་ཆེས་ནས་བླང་དོར་ཚུལ་བཞིན་དུ་སྤྱོད་ན་ངན་
འགྲོར་མི་འགྲོ་བའི་གདེང་ཐོབ་པ་ཡིན་ཏེ། སློབ་དཔོན་ཨཱརྱ་དེ་བས། །
འཇིག་རྟེན་པ་ཡི་ཡང་དག་ལྟ། ། །
བ་དང་བར་མ་ ཆེན་པོ་གང་ལ་ཡོད་གྱུར་པ། །
པ་ དེ་ནི་བསྐལ་པ་སྟོང་དུ་ཡང་། །
། ནས་ ང ན་འགྲོར་འགྲོ་བ་མི་སྲིད་དོ། །
ཞེས་གསུངས་པས་སོ། །དེ་ཡན་ཆད་ཀྱིས་ཉན་ཐོས་དང་ཐུན་མོང་བའི་ལམ་གྱིས་བཀྲི་བ་
བསྟན་ཟིན་ཏོ།། །།
༡
ས ། ། ར བ ན བ
བ བ བ བ པ
132



སྤྱིའི་གཉིས་པ། ལྷ་བསམ་སྐྱེད་པ་ཉམས་ཀྱི་སྣང་བའི་ཁྲིད།
གཅིག །ཐུན་མོང་ཉམས་རྣམས་རྒྱུད་ལ་སྐྱེས་སྐྱེས་སུ་བསྒོམ་པ།
ཀ༽ གཞན་ལ་ཕན་པར་འདོད་པའི་བྱམས་པ་བསྒོམ་པ།
༡ བྱམས་པའི་ཕན་ཡོན་དང་ངོ་བོ་བསྟན་པ། །
སྤྱི་དོན་གཉིས་པ་ལྷག་བསམ་སྐྱེད་པ་ཉམས་ཀྱི་སྣང་བའི་ཁྲིད་ནི། གཞུང་ལས། རྣལ་འབྱོར་
པ་ལ་ཏིང་ངེ་འཛིན་ལ་ཉམས་ཀྱི་སྣང་བ་ཞེས་པས་བསྟན་ཏེ། དེའི་དོན་གཏན་ལ་དབབ་པ་ལ་
གཉིས། ཐུན་མོང་ཉམས་རྣམས་རྒྱུད་ལ་སྐྱེས་སྐྱེས་བསྒོམ། །ཐུན་མོང་མིན་པའི་ཉམས་རྣམས་
སྔགས་ལམ་དུ། །སྐྱེ་བར་འགྱུར་ཞེས་ད་ལྟ་དགའ་བ་བསྒོམ། །ཞེས་སོ། །དེའི་དང་པོ་ལ་ཐུན་མོང་
གི་རྣལ་འབྱོར་པ་ལ་ཐུན་མོང་གི་ཏིང་ངེ་འཛིན་ལ་ཐུན་མོང་གི་ཉམས་ཀྱི་སྣང་བ་ཞེས་སྦྱར་ཏེ། ཐུན་
མོང་གི་རྣལ་འབྱོར་པ་ནི་ཕ་རོལ་ཏུ་ཕྱིན་པ་དང་ཐུན་མོང་བའི་ལམ་ཙམ་ཉམས་སུ་ལེན་པའི་གང་
ཟག་གོ །ཐུན་མོང་གི་ཏིང་ངེ་འཛིན་ནི་བྱམས་སྙིང་རྗེ་བྱང་ཆུབ་ཀྱི་སེམས་སོ། །ཐུན་མོང་གི་
ཉམས་ཀྱི་སྣང་བ་ནི་དེ་དག་ཉམས་སུ་བླངས་པ་ལ་བརྟེན་ནས་བདག་གཅེས་འཛིན་མེད་པར་
མཁའ་ཁྱབ་ཀྱི་སེམས་ཅན་ལ་ཕན་བདེ་བསྒྲུབ་པར་འདོད་པའི་བློ་བཅོས་མིན་སྐྱེས་པའོ། །དེ་
རྒྱུད་ལ་སྐྱེད་པའི་ཐབས་ལ།
གཞན་ལ་ཕན་པར་འདོད་པའི་བྱམས་པ་བསྒོམ། །
གཞན་གྱི་སྡུག་བསྔལ་བསལ་འདོད་སྙིང་རྗེ་བསྒོམ། །
གཞན་ཕྱིར་སངས་རྒྱས་འདོད་པས་བྱང་སེམས་བསྒོམ། ། ཞེས་སོ། །
དང་པོ་ནི། འོ་ན་འཁོར་བ་སྡུག་བསྔལ་གྱི་རང་བཞིན་དུ་འདུག་པས་དེ་སྤངས་ནས་ཉན་
རང་གི་ལུགས་ཀྱི་ཕུང་པོ་ལྷག་མེད་ཀྱི་དབྱིངས་སུ་མྱ་ངན་ལས་འདས་པ་ཐོབ་ན། བུད་ཤིང་ཟད་
132



དཔལ་ས་སྐྱའི་རིག་མཛོད།
:
E
E
པའི་མེ་བཞིན་དུ་སྡུག་བསྔལ་གཏན་མེད་པར་འདུག་པས་དེ་དོན་དུ་གཉེར་བར་བྱ་དགོས་པ་ཡིན་
ནམ་ཞེ་ན། དེ་ནི་མ་ཡིན་ཏེ། ཐོག་མ་མེད་པ་ནས་མ་དྲིན་ཅན་དུ་གྱུར་པའི་སེམས་ཅན་རྣམས་
ཡལ་བར་དོར་ནས་རང་ཉིད་གཅིག་པུ་ཞི་བའི་བདེ་བ་དོན་དུ་གཉེར་བ་ནི་མ་ཆུས་ཁྱེར་བ་མཐོང་
ཞིང༑ དེ་འདོན་པའི་ཐབས་ཡོད་བཞིན་དུ་མི་འདོན་པར་རང་ཉིད་སྐམ་ས་ན་ཡིད་བདེ་བར་གནས་
པ་ལྟར། དྲིན་མི་ཤེས་པས་རང་ངོ་ཚ་ཞིང་གཞན་གྱིས་ཁྲེལ་བའི་གནས་སུ་འགྱུར་བའི་ཕྱིར་རོ། །
དེ་སྐད་དུ་སློབ་སྤྲིང་ལས། །
ཉེ་དུ་འཁོར་བའི་རྒྱ་མཚོའི་ནང་དུ་ཆུད་གྱུར་པ། །
ཀློང་གི་ནང་དུ་ལྷུང་བ་ལྟ་བུར་སྣང་བཞིན་དུ། །
སྐྱེ་ཤི་འཕོས་པས་ངོ་མ་ཤེས་པ་དེ་བོར་ནས། །
གལ་ཏེ་གཅིག་ཐར་བྱེད་ན་དེ་ལས་ཁྲེལ་བོར་མེད། །
བྱིས་པ་པང་ན་བཙའ་བ་ཅི་ཡང་མི་ནུས་པ། །
གང་གི་བྱམས་པའི་ཤུགས་ཀྱིས་ནུ་ཞོ་ཟགས་འཐུངས་བ། །
ངལ་བ་མང་བསྟེན་བྱམས་པ་བསྟེན་པ་དེ་དག་འདིར། །
ཤིན་ཏུ་མ་རབས་ཞིག་ནའང་སྤོང་བར་སུ་ཞིག་སྤྲོ། །ཞེས་དང་།
རྗེ་བཙུན་གྱི་མགུར་ལས་ཀྱང་། །
བདག་གཅིག་པུ་ཐར་བས་ཕན་པ་མེད། །
ཁམས་གསུམ་གྱི་སེམས་ཅན་ཕ་མ་ཡིན། ། །
ཕ་མ་སྡུག་བསྔལ་གྱི་གསེབ་ཏུ་བཞག །
བདག་བདེ་བར་འདོད་པ་ཐེ་ལེ་ལེ། །
ཞེས་སོ། །དེ་ལྟ་མོད་ཀྱིས། སེམས་ཅན་གཞན་ལས་རང་ཉིད་གཅེས་པའི་ཕྱིར་ཚེ་ཐུང་
IL་



ཉམས་ཀྱི་སྣང་བ་བཤད་པའི་སྐབས།
ནམ་འཆི་ཆ་མེད་ཀྱི་དལ་འབྱོར་ལན་གཅིག་ཐོབ་པའི་སྐབས་འདིར་རང་ཉིད་འཁོར་བ་ལས་ཐར་
བའི་ཐབས་ལ་འབད་པར་རིགས་སོ་ཞེ་ན། དེ་ཡང་མ་ཡིན་ཏེ། ཉན་རང་གི་བྱང་ཆུབ་ནི་རང་དོན་
དུ་སྤངས་རྟོགས་ཀྱི་ཡོན་ཏན་མ་རྫོགས། གཞན་དོན་གྱི་ཕྲིན་ལས་རྒྱ་ཆེན་པོ་མི་འབྱུང་། བཟོ་ཉེས་
པ་འཆོས་དཀའ་བ་ལྟར། མཐར་འཚང་རྒྱ་བ་ལ་ཡུན་རིང་དུ་འགོར་བས། བློ་གྲོས་ཅན་རྣམས་
ཀྱིས་དོན་དུ་གཉེར་བྱ་མ་ཡིན་པའི་ཕྱིར་དང་
། དལ་འབྱོར་ལ་སྙིང་པོ་མཆོག་ཏུ་གྱུར་པ་བླང་དུ་
ཡོད་བཞིན་དུ་དེ་དོར་ནས། དམན་པ་ལེན་པ་ནི་ཆེས་བླུན་པོའི་གྲངས་སུ་འགྲོ་བའི་ཕྱིར་རོ། །
གལ་ཏེ་ཐེག་ཆེན་གྱི་ལམ་བསྒྲུབ་པར་དཀའོ་སྙམ་ན། ཐེག་དམན་ལའང་མཚུངས་མོད། ཐེག་ :
ཆེན་གྱི་ལམ་ནི་སྒྲུབ་དཀའ་བ་མ་ཡིན་ཏེ། ཐེག་པ་བདེ་ཞིང་འཇུག་པ་བདེ་བའི་ལམ་ཡིན་པའི་
ཕྱིར་དང་། སེམས་ཅན་ཐམས་ཅད་ལམ་སྒྲུབ་པའི་གྲོགས་ཡིན་པའི་ཕྱིར་ཏེ། སེམས་ཅན་བདེ་
བ་དང་བྲལ་བ་ནི་བྱམས་པ་སྐྱེ་བའི་གྲོགས། སྡུག་བསྔལ་ཅན་ནི་སྙིང་རྗེ་སྐྱེ་བའི་གྲོགས། །ཕོངས་
པ་ནི་སྦྱིན་པ་གཏོང་བའི་གྲོགས། གནོད་བྱེད་ནི་བཟོད་པ་བསྒོམ་པའི་གྲོགས་ཡིན་པའི་ཕྱིར་རོ། །
དེ་བས་ན་རྒྱལ་བ་རྣམས་ལམ་སྟོན་པ་པོ་ཡིན་པ་ལྟར། སེམས་ཅན་རྣམས་བྱང་ཆུབ་སྒྲུབ་པའི་
གྲོགས་ཡིན་པས་སངས་རྒྱས་དང་འདྲ་བར་གུས་པས་བསྙེན་བཀུར་བར་བྱ་བ་ཡིན་ཏེ། སྤྱོད་
འཇུག་ལས། །
སེམས་ཅན་རྣམས་དང་རྒྱལ་བ་ལས། ། །
སངས་རྒྱས་ཆོས་འགྲུབ་འདྲ་བ་ལ། །
རྒྱལ་ལ་གུས་བྱ་དེ་བཞིན་དུ། །་་་་་་
སེམས་ཅན་ལ་མིན་ཅི་ཡི་ཚུལ། །
ཞེས་སོ། །དེས་ན་སེམས་ཅན་རྣམས་ལ་མཉེས་གཤིན་པ་ནི་མས་བུ་ལ་བྱ་བ་ལྟར། སྙིང་ཐག་
པ་ནས་བདེ་བ་དང་ཕྲད་པར་འདོད་པའི་བྱམས་པ་བསྒོམ་པ་ལ་འབད་པར་བྱའོ། །
135



དཔལ་ས་སྐྱའི་རིག་མཛོད།
༡
དེ་ལ་བྱམས་པ་བསྒོམས་པའི་ཕན་ཡོན་ནི། སངས་རྒྱས་ཀྱི་ཞིང་བྱེ་བ་ཁྲག་ཁྲིག་མཆོད་པ་
དཔག་ཏུ་མེད་པས་བཀང་སྟེ་སངས་རྒྱས་རྣམས་ལ་ཉིན་རེ་ཕུལ་བ་བས། སེམས་ཅན་ལ་བྱམས་
པ་ཡུད་ཙམ་ཞིག་བསྒོམ་པ་ཕན་ཡོན་ཆེ་བར་གསུངས་ཏེ། ཟླ་བ་སྒྲོན་མའི་མདོ་ལས།
བྱེ་བ་ཁྲག་ཁྲིག་གཏམས་པའི་ཞིང་དག་ན། །
མཆོད་པའི་རྣམ་པ་དཔག་མེད་ཇི་སྙེད་པ། །
སྐྱེས་མཆོག་རྣམས་ལ་ཉིན་རེ་རྟག་མཆོད་པས། །
བྱམས་པའི་སེམས་ལ་གྲངས་དང་ཆར་མི་ཕོད། །།
ཅེས་སོ། །དེའི་རྒྱུ་མཚན་སེམས་ཅན་ལ་ཕན་གནོད་བྱས་ན་སངས་རྒྱས་ལ་ཕན་གནོད་
བྱས་པར་འགྱུར་བ་དང་། སེམས་ཅན་རྣམས་སངས་རྒྱས་ཀྱིས་བདག་གིར་མཛད་པ་དང་། སེམས་
ཅན་རང་བཞིན་གྱིས་སངས་རྒྱས་ཀྱི་སྙིང་པོ་ཅན་ཡིན་པའི་ཕྱིར་ཏེ། སྤྱོད་འཇུག་ལས།
དེ་དག་དགའ་བས་ཐུབ་པ་ཀུན་དགེས་ཤིང་། ། །
དེ་ལ་གནོད་བྱས་ཐུབ་ལ་གནོད་པ་བྱས། ། ཞེས་དང༌། །
འགྲོ་མང་རྡོག་པས་བདག་གི་སྤྱིར་འཚོག་གམ། ། །
འགུམ་ཀྱང་མི་བསྡོ་འཇིག་རྟེན་མགོན་དགེས་མཛོད། །
འགྲོ་བ་འདི་ཀུན་ཐུགས་རྗེའི་བདག་ཅན་དེས། །
བདག་དུ་མཛད་པ་འདི་ལ་ཐེ་ཚོམ་མེད། །
སེམས་ཅན་ངོ་བོར་མཐོང་བ་འདི་དག་ཉིད། །
མགོན་དེའི་བདག་ཉིད་ཅི་ཕྱིར་གུས་མི་བྱེད། །ཅེས་སོ། །
བྱམས་པའི་ངོ་བོ་ནི། དམིགས་པས་སེམས་ཅན་ལ་དམིགས་ནས་རྣམ་པར་བདེ་བ་དང་
བདེ་བའི་རྒྱུ་དང་ལྡན་པར་འདོད་པ་སྟེ། སློབ་དཔོན་ཟླ་བས། །



ཉམས་ཀྱི་སྣང་བ་བཤད་པའི་སྐབས།
འགྲོ་ལ་ཕན་པ་ཉེར་སྒྲུབ་པ། །
བྱམས་པ་ཆེན་པོ་ཞེས་བྱར་བརྗོད། །ཅེས་སོ། །
མE:11:
༢ དང་པོ་སྐྱེ་བར་སླ་བ་གཉེན་ལ་བསྒོམ་པ།
དེ་བསྒོམ་པ་ལ། །
དང་པོར་སྐྱེ་བར་སླ་བ་གཉེན་ལ་བསྒོམ། །
བར་དུ་སྐྱེ་བར་དཀའ་བ་དགྲ་ལ་བསྒོམ། །
ཐ་མར་སེམས་ཅན་ཀུན་ལ་བྱམས་པ་བསྒོམ། །
ཞེས་སོ། །དེའི་དང་པོ་ལ་མ་ལ་བྱམས་པ་བསྒོམ། དེ་དང་གཉེན་གཞན་བསྲེ། དེ་དང་ཐ་
མལ་པ་བསྲེ་བའོ། །དང་པོ་ལ་མར་བསམ་པ། དྲིན་བསམ་པ། དྲིན་ལན་འཇལ་འདོད་བསམ་
པའོ༑ ༑
དང་པོ་རང་གི་རྩ་བའི་མ་དེ་ཤིའམ་གསོན་ཡང་རུང་། བཞིན་ལག་ཁ་དོག་ལ་སོགས་པ་ཇི་
ལྟར་ཡོད་པ་བཞིན་ཡིད་ཡུལ་དུ་བསམ་ལ། བདག་ལ་བརྩེ་ཞིང་གདུང་བའི་སྤྱོད་ལམ་ཅི་ལྟ་བུ་
ཞིག་གིས་གནས་པ་དེ་ཡིད་ལ་གཅགས་པའི་སྒོ་ནས་འདི་བདག་གི་དྲིན་ཅན་གྱི་མ་ཡིན་ཞེས་དྲག་
ཏུ་བསམ་མོ། །
དྲིན་བསམ་པ་ལ་ལུས་སྲོག་བྱིན་པའི་དྲིན། བླང་དོར་བསྟན་པའི་དྲིན། དཀའ་བ་སྤྱད་
པའི་དྲིན་ནོ། །དེ་ལ་ལུས་བྱིན་པའི་དྲིན་ནི། འདིས་བདག་ཟླ་དགུ་ངོ་བཅུའི་བར་དུ་མངལ་དུ་
བཟུང་། ཕན་པའི་ཟས་དང་སྤྱོད་ལམ་བསྟེན། གནོད་པའི་ཟས་དང་སྤྱོད་ལམ་སྤངས་ནས་
དལ་འབྱོར་གྱི་ལུས་འདི་བསྐྱེད་པ་ཡིན་པས་འདི་བདག་ལ་དྲིན་ཆེ་ཞེས་བསམ་པའོ། །སྲོག་བྱིན་
པའི་དྲིན་ནི། ཕྱིར་བཙས་ནས་ཀྱང་ལུས་ཀྱིས་ཁ་ལག་མི་འཕྲོད། ངག་གིས་བརྡ་དོན་མི་འཕྲོད།
S་
137



དཔལ་ས་སྐྱའི་རིག་མཛོད། །
སེམས་ཀྱིས་བླང་དོར་མི་ཤེས་པའི་འབུ་རིད་ལྟ་བུ་དེ་ཤིར་མ་བཅུག་པར་བརྩེ་བའི་སེམས་ཀྱིས་
བསྐྱངས། བྱམས་པའི་མིག་གིས་བལྟས། སྙན་པའི་མིང་ནས་བོས། སོར་མོ་ལྔའི་རྩེ་ལ་བླངས།
ཟས་ཁས་བསྙོད། མི་གཙང་བ་ལག་པས་ཕྱིས། ལུས་ཀྱི་དྲོད་ཀྱིས་བསྲོས། མངར་བའི་ནུ་ཞོ་བྱིན།
མེ་ཆུ་གཡང་གསུམ་ལས་བསྲུང་། ཚ་གྲང་གི་གནོད་པ་ལས་བསྐྱབ། སྐད་ཅིག་ཀྱང་འབྲལ་མི་
ཕོད་པར་སྙིང་གི་དུམ་བུ་ཕྱིར་ལྷུང་བ་ལྟར་གཅེས་པར་བསྐྱངས་པའི་དྲིན་ཅན་གྱི་མ་ཡིན་སྙམ་དུ་
བསམ། བླང་དོར་བསྟན་པའི་དྲིན་ནི། བཟའ་ལུགས་འཐུང་ལུགས་མི་ཤེས་པ་ལ་བཟའ་ལུགས་
འཐུང་ལུགས་བསླབ། འགྲོ་སྡོད་མི་ཤེས་པ་ལ་འགྲོ་ལུགས་སྡོད་ལུགས་བསླབ། སྨྲ་བརྗོད་མི་ཤེས་
པ་ལ་སྨྲ་བ་དང་བརྗོད་པ་བསླབ། དངོས་པོའི་བརྡ་དོན་ཕྲ་རགས་ཐམས་ཅད་ངོ་སྤྲད་དེ། བླང་
དོར་བསམ་གྱིས་མི་ཁྱབ་པ་བསྟན་པའི་དྲིན་ཅན་གྱི་མ་ཡིན་སྙམ་དུ་བསམ། དཀའ་བ་སྤྱད་པའི་
དྲིན་ནི། མ་རང་ཉིད་ཡལ་བར་དོར་ནས་བདག་ན་ཡི་དོགས། ཤི་ཡི་དོགས། གཞན་དང་མ་
མཉམ་གྱི་དོགས། མོ་བྱེད། རྩིས་བྱེད། སྨན་པ་འབོད། རིམ་གྲོ་གཏོང་བ་ལ་སོགས་པ་བརྗོད་
ཀྱིས་མི་ལང་བ་བྱས། བདག་གི་ཆེད་དུ་ཉིན་དལ་རྒྱུ་མེད། མཚན་གཉིད་རྒྱུ་མེད་པར་རྐང་ལག་
སེར་གར་སོང་སོང་ལས་བྱས། རང་གིས་ཟ་མ་ནུས། གཞན་ལ་སྟེར་མ་ནུས། ཚེ་འདིའི་ཆེད་
དུ་སྤྱད་མ་ནུས། ཕྱི་མའི་ཆེད་དུ་གཏོང་མ་ནུས་པའི་ཟས་ནོར་ལོངས་སྤྱོད་ཐམས་ཅད་བདག་གི་
ཆེད་དུ་གཏོང་བ་ལ་ཕོངས་པ་ཅུང་ཟད་ཀྱང་མེད་པའི་སྟེང་དུ་མ་རང་གི་འདོད་པ་གྲུབ་པའི་ལུགས་
སུ་བྱེད། མ་རང་ལ་དབང་བྱུང་ན་འཁོར་ལོས་སྒྱུར་བའི་རྒྱལ་སྲིད་ཙམ་སྟེར་རྒྱུ་བྱུང་ཡང་ཆེས་སྙམ་
པ་མེད་པར་བདག་སྡུག་གི་དོགས་འབའ་ཞིག་བྱས། བསམ་རྒྱུ་བསྒོམ་རྒྱུ་བདག་མིན་པ་མེད་པར།
རང་ལས་ཀྱང་གཅེས་པར་བསྐྱངས་པའི་དྲིན་ཅན་གྱི་མ་ཡིན། དེར་མ་ཟད་སེམས་ཅན་གྱི་ཁམས་
ན་དཀོན་མཆོག་གི་སྒྲ་ཙམ་ཐོས་པ་ཡང་དཀོན་པ་ལ། རང་གིས་བྱུང་ན་ཚེ་འདིར་ལུས་བདེ། བར་
དོར་སེམས་བདེ། ཕྱི་མར་ལམ་བདེ། རྣམ་པ་ཐམས་ཅད་དུ་བདེ་བ་ནས་བདེ་བར་ཕྱིན་པས་ཆོག་



ཉམས་ཀྱི་སྣང་བ་བཤད་པའི་སྐབས། །
1:11:
པའི་དམ་པའི་ཆོས་བསྒྲུབ་ཏུ་ཡོད་པ་འདི་མ་འདིའི་དྲིན་ཡིན། ཚེ་འདི་ཁོ་ནར་མ་ཟད་འཁོར་བ་
ཐོག་མ་མེད་པ་ནས་ད་ལྟའི་བར་དུ་མ་ཡང་ཡང་བྱས་ཤིང་། བྱས་རེས་ཀྱིས་འདི་ལྟ་བུའི་དྲིན་གྱིས་
བསྐྱངས་པ་ལ་ཡང་ཚད་མེད། ཕོངས་པར་སྐྱེས་ཏེ་ཟས་གོས་གཞན་ལ་བླངས་ནས་བྱིན་པ་ལ་ཡང་
ཚད་མེད། ཉ་བཤན་དུ་སྐྱེས་ཏེ་སྡིག་ཟས་ཀྱིས་གསོས་པ་ལ་ཡང་ཚད་མེད། དུད་འགྲོར་སྐྱེས་ནས་
གཞན་གྱི་གནོད་པ་བསྲུང་བའི་ཕྱིར་རང་ཉིད་ཤི་བ་ལ་ཡང་ཚད་མེད། ཐ་ན་ནུ་ཞོ་བསྣུན་པ་
བསགས་ན་ཕྱིའི་རྒྱ་མཚོ་ལའང་འགྲན་པར་ནུས་པ་ཙམ་ཡོད། དེ་བཞིན་དུ་ཕ་བྱས་ནས་ཟས་
ནོར་ལོངས་སྤྱོད་བྱིན་པ་ལའང་ཚད་མེད། སྤུན་ཟླ་དང་ཉེ་འབྲེལ་ལ་སོགས་པ་བྱས་ནས་ཤིན་
ཏུ་ཡིད་གཅུགས་ཤིང་སྙིང་ཉེ་བའི་སྒོ་ནས་ཕན་ཚུན་འབྲལ་མི་ཕོད་པར་ངུས་པའི་མཆི་མ་རྐྱང་པ་
བསགས་ནའང་ཕྱིའི་རྒྱ་མཚོ་ལ་འགྲན་པར་ནུས་པ་ཙམ་ཡོད། དེ་ལ་སོགས་པ་མའི་དྲིན་མཐའ་
དག་བསྐལ་པའི་བར་དུ་བརྗོད་ཀྱང་མི་རྫོགས། འཛམ་གླིང་གསེར་གྱིས་བཀངས་ནས་བྱིན་ཡང་
མའི་དྲིན་ལན་ཁྱེར་བར་མི་ནུས་སོ། །དེ་སྐད་དུ། །
གང་གིས་བདག་གི་མ་བྱས་ནས། །
ནུ་ཞོ་འཐུངས་པ་གང་ཡིན་པ། ། །
རྒྱ་མཚོ་བཞི་ཡི་ཆུ་ལ་ཡང་། །
དེ་ཡི་ཚད་ཙམ་ཡོད་མ་ཡིན། །
གང་གིས་བདག་གི་ཕ་བྱས་ནས། ། །
རྟ་དང་གླང་པོ་བྱིན་པ་ཡང་། །
ཚངས་པའི་འཇིག་རྟེན་ལས་ཀྱང་ཐལ། །
རྐང་འགྲོ་གཞན་ཡང་དེ་བཞིན་ནོ། །ཞེས་སོ། །
དྲིན་ལན་འཇལ་འདོད་བསམ་པ་ནི། དེ་ལྟར་དྲིན་བསམ་གྱིས་མི་ཁྱབ་པ་དང་
OCTEN



དཔལ་ས་སྐྱའི་རིག་མཛོད།
SERET
ལྡན་པའི་མ་འདི་ལ་དྲིན་ལན་དུ་དྲིན་མ་བཅལ། ཕན་ལན་དུ་ཕན་མ་བཏགས་ན་བདག་ལས་
ཁྲེལ་བོར་བ་སུ་ཡང་མི་འོང་བ་འདུག་པས་མ་འདི་ལ་དྲིན་ལན་དུ་དྲིན་དང་ཕན་ལན་དུ་ཕན་འཇལ་
ཅི་ཐུབ་ཅིག་བྱ། མ་ལ་གང་གིས་ཕན་ན། བདེ་བ་དང་བདེ་བའི་རྒྱུ་དང་ལྡན་ན་ཕན་པ་འདུག་
པ་ལ། ད་ལྟ་ནི་དེ་དང་བྲལ་ནས་འདུག །དེས་ན་བདག་གི་མ་འདི་བདེ་བ་དང་བདེ་བའི་རྒྱུ་དང་
ལྡན་པ་ཞིག་བྱུང་ན་ཅི་མ་རུང་སྙམ་དུ་བསམ་པ་འདུན་པ་དང་འབྲེལ་བ། དེ་ལ་དགོད་པར་བྱའོ་
སྙམ་པ་སེམས་བསྐྱེད་དང་འབྲེལ་བ། དེ་ལྟར་གྱུར་ཅིག་སྙམ་པ་སྨོན་ལམ་དང་འབྲེལ་བ་སྟེ། དེ་
གསུམ་བློ་ལ་གང་འཕྲོད་བསྒོམ། མཐར་མ་འདི་བདེ་བ་དང་བདེ་བའི་རྒྱུ་དང་ལྡན་པ་ལ་འགོད་
པའི་ནུས་པ་བདག་ལ་མེད། སུ་ལ་ཡོད་ན་བླ་མ་དང་དཀོན་མཆོག་ལ་ཡོད་པས། མ་ལག་ཞ་མའི་
བུ་ཆུས་ཁྱེར་ནས་རམ་མདའ་གཞན་ལ་འབོད་པ་ལྟར། དྲིན་ཅན་གྱི་མ་འདི་བདེ་བ་དང་བདེ་བའི་
རྒྱུ་དང་ལྡན་པར་བླ་མ་དང་དཀོན་མཆོག་མཁྱེན་ཞེས་གསོལ་བ་བཏབ་ཅིང་བསྒོམས་པས་མ་ལ་
བྱམས་པ་བཅོས་མིན་སྐྱེ་བར་འགྱུར་རོ། །
གཉིས་པ་དེ་དང་གཉེན་བསྲེ་བ་ནི། ཕ་ལ་སོགས་པའི་ཉེ་འབྲེལ་དྲིན་ཆེ་བ་རྣམས་རིམ་པ་
བཞིན་ཡིད་ཡུལ་དུ་བསམ་ལ། དེ་དག་སོ་སོའི་དྲིན་དྲན་པའི་སྒོ་ནས་ཚེ་འདིར་དངོས་སུ་དྲིན་འདི་
དང་འདི་ལྟ་བུས་བསྐྱངས། ཚེ་རབས་གཞན་དུ་ཕ་མ་ཡང་ཡང་བྱས་ནས་ཕན་བཏགས། གནོད་
པ་ལས་བསྐྱབས་པའི་དྲིན་ཅན་ཤ་སྟག་ཡིན་སྙམ་དུ་བསམ། དེ་ལ་དྲིན་ལན་འཇལ་འདོད་ལ་སོགས་
པ་སྔ་མ་བཞིན་སྦྱར་ཏེ་རྩ་བའི་མ་དང་ཁྱད་པར་མེད་པའི་བྱམས་པ་མ་སྐྱེས་ཀྱི་བར་དུ་བསྒོམ།
གསུམ་པ་དེ་དང་སྐྱེ་བོ་ཐ་མལ་པ་བསྲེ་བ་ནི་ཡུལ་མི་ཁྱིམ་མཚེས་ལ་སོགས་པ་རང་དང་ཟས་
ནོར་གྱིས་འབྲེལ་པ་ཡོད་པ་རྣམས་ཡིད་ཡུལ་དུ་བསམ་ལ། དངོས་སུ་འདི་ལྟ་བུའི་འབྲེལ་བའི་སྒོ་
ནས་ཕན་བཏགས། བརྒྱུད་ནས་ཚེ་རབས་མང་པོར་ཕ་མ་བྱས་ཚུལ་སོགས་སྔ་མ་བཞིན་དུ་སྦྱར་
ཏེ་བསྒོམ་མོ། །
140



ཉམས་ཀྱི་སྣང་བ་བཤད་པའི་སྐབས།
E1
༣ བར་དུ་སྐྱེ་བར་དཀའ་བ་དགྲ་ལ་བསྒོམ་པ།
གཉིས་པ་དགྲ་ལ་བྱམས་པ་བསྒོམ་པའི་ཚུལ་ནི། རང་ལ་གནོད་པ་བྱེད་པའི་དགྲའམ་གདོན་
ལ་སོགས་པ་ཞེ་སྡང་སྐྱེ་བའི་ཡུལ་དུ་གྱུར་པ་དེ་ཡིད་ཡུལ་དུ་བསམ་ལ། འདི་བདག་གི་ཚེ་རབས་
མང་པོའི་མ་ཡིན། མ་ཡང་ལན་གྲངས་དུ་མའི་བར་དུ་བྱས། བྱས་རེས་ཀྱིས་ཕན་བཏགས་ཤིང་
གནོད་པ་ལས་བསྐྱབས་པའི་དྲིན་ཅན་ཡིན་ཡང་། རང་གི་དྲིན་ལན་དུ་དྲིན་མ་ཐེངས། ཕན་
ལན་དུ་ཕན་མ་བཏགས་པས་བུ་ལོན་འདེད་པ་ཁ་སྨྲས་སུ་གོ་བ་ལྟར། ཚེ་རབས་སྔ་མའི་ལན་
ཆགས་འདེད་པ་ལ་དགྲ་འདྲེར་གོ་བ་ཡིན། རང་ཅག་གཉིས་ཀ་ལས་ཉོན་གྱིས་སེམས་བསྒྲིབས།
སྐྱེ་ཤི་འཕོས་པས་ངོ་མ་ཤེས་པར་ཕན་ཚུན་གནོད་བྱ་གནོད་བྱེད་དུ་མཐོང་ནས་སེམས་འཁྲུལ་
པའི་དབང་གིས་རང་དབང་མ་ཐོབ་པར་གནོད་པ་སྐྱེལ་རེས་བྱས་པས་ཇེ་འགྱང་དུ་སོང་བ་ཡིན་གྱི།
དོན་ལ་ཡིད་གཅུགས་པའི་ཉེ་དུ་འབྲེལ་བ་ཡིན་ཏེ། རྣལ་འབྱོར་དབང་ཕྱུག་གིས།
གནོད་བྱེད་འདི་རྣམས་བདག་གི་མ། ། -
སྔོན་ཚེ་ཡང་ཡང་ཕན་བཏགས་ཀྱང༌། །
སྨྱོན་པ་བཞིན་དུ་རང་དབང་མེད། །
མི་དགེའི་ལས་ཀྱིས་མནར་མེད་འགྱུར། །
ཞེས་སོ། །དེས་ན་འདིས་ཚེ་རབས་མང་པོར་ཕན་བཏགས་པར་མ་ཟད། ད་ལྟ་ཡང་རང་
ང་རྒྱལ་དང་རློམ་སེམས་ཀྱིས་རྒྱུད་ཁེངས་ནས་དམུ་རྒོད་དང་ཐོ་ཅོའི་སྤྱོད་པ་སྣ་ཚོགས་བྱེད་པའི་
སྐབས་འདིར། འདིས་ཁོ་བོ་ཅག་གི་ང་རྒྱལ་བཅག་ནས་ཆོས་ལ་བསྐུལ་བའི་གྲོགས་བྱས། རྣམ་
པ་ནས་རྣམ་པ་མང་པོར་ཕན་བཏགས་པའི་དྲིན་ཅན་ཡིན་ཞེས་གཟུ་ལུམ་ཙམ་མ་ཡིན་པར་སྙིང་
ཐག་པ་ནས་བསམ་ལ་དྲིན་ལན་འཇལ་འདོད་ཀྱི་བློ་བསྐྱེད་པ་སོགས་སྔ་མ་ལྟར་བསྒོམ་མོ། །
141



དཔལ་ས་སྐྱའི་རིག་མཛོད། །
དེ་སྐད་དུ།
དགྲ་འམ་འོན་ཏེ་མཛའ་ཡང་རུང་། །
ཉོན་མོངས་སྐྱེ་བའི་ཡུལ་རྣམས་ལ། །
དགེ་བཤེས་ཡིན་པར་སུས་མཐོང་བ། །
དེ་ནི་གང་ན་གནས་ཀྱང་བདེ། ། །
ཞེས་སོ། །དེ་ལྟར་བསྒོམས་ཀྱང་བྱམས་པ་མི་སྐྱེ་ཞིང་སླར་ཞེ་སྡང་སྐྱེ་བ་དང་། དགྲ་ལ་
གནོད་པ་སྐྱེལ་འདོད་ཀྱི་བློ་བྱུང་ན་གོང་ལས་འབྲས་ཀྱི་སྐབས་སུ་བཤད་པའི་ཞེ་སྡང་གི་ཉེས་དམིགས་
རྣམས་དྲན་པར་བྱ་ཞིང་། རང་གི་ཞེ་སྡང་གི་དགྲ་མ་ཐུལ་ན། ཕྱི་རོལ་གྱི་དགྲ་བཏུལ་ཡང་འདུལ་
གྱིས་མི་ལོང་ཞིང་། རང་གི་ཞེ་སྡང་ཐུལ་ན་ཕྱི་རོལ་གྱི་དགྲ་རང་ཞི་བར་འགྱུར་རོ་སྙམ་དུ་བསམ་སྟེ།
སྤྱོད་འཇུག་ལས།
སེམས་ཅན་མི་སྲུན་ནམ་མཁའ་བཞིན། །
དེ་དག་གཞོམ་གྱིས་ཡོངས་མི་ལྡང་། །
ཁྲོ་བའི་སེམས་འདི་གཅིག་བཅོམ་ན། །
དགྲ་དེ་ཐམས་ཅད་ཆོམས་དང་འདྲ། ། །
ས་སྟེང་འདི་དག་ཀོས་གཡོག་ཏུ། །
དེ་སྙེད་ཀོ་བས་ག་ལ་ལྡང་། །
ལྷམ་མཐིལ་ཙམ་གྱི་ཀོ་བས་ནི། །
ས་སྟེང་ཐམས་ཅད་གཡོགས་དང་འདྲ། །
ཞེས་སོགས་ཀྱི་དོན་དྲན་པར་བྱའོ། །
142.



ཉམས་ཀྱི་སྣང་བ་བཤད་པའི་སྐབས།
༤ ཐ་མར་སེམས་ཅན་ཀུན་ལ་བྱམས་པ་བསྒོམ་པ།
གསུམ་པ་ཐ་མར་སེམས་ཅན་ཀུན་ལ་བྱམས་པ་བསྒོམ་པ་ནི། བཟང་སྤྱོད་ལས། །
ནམ་མཁའི་མཐར་ཐུག་གྱུར་པ་ཅི་ཙམ་པར། ། ༡
སེམས་ཅན་མ་ལུས་མཐའ་ཡང་དེ་བཞིན་ཏེ། །
ཞེས་གསུངས་པས། ནམ་མཁའ་ལ་མཐའ་མེད་པ་བཞིན་དུ་སེམས་ཅན་ལ་མཐའ་མེད།
མཐའ་མེད་པའི་སེམས་ཅན་ཐམས་ཅད་ཀྱང་ཁོ་བོ་ཅག་གི་ཕ་མར་མ་གྱུར་པ་གཅིག་ཙམ་ཡང་མེད།
ཕ་མ་ཡང་ལན་གྲངས་དུ་མའི་བར་དུ་བྱས། བྱས་རེས་ཀྱིས་ཕན་བཏགས་ཤིང་གནོད་པ་ལས་
བསྐྱབས་པའི་དྲིན་ཅན་ཡིན་ཡང་། ལས་ཉོན་གྱིས་སེམས་བསྒྲིབས། སྐྱེ་ཤི་འཕོས་པས་ངོ་མ་ཤེས་
པ་ལ་བརྟེན་ནས་ད་ལྟ་ཅིར་མི་འོང་ལྟ་བུར་གོ་བ་རེ་མ་ལེགས། དེ་བས་ན་དྲིན་ཅན་འདི་རྣམས་
ལ་དྲིན་ལན་དུ་དྲིན་དང་། ཕན་ལན་དུ་ཕན་འཇལ་ཅི་ཐུབ་ཅིག་བྱ། མ་རྒན་སེམས་ཅན་འདི་རྣམས་
ལ་གང་གིས་ཕན་ན་ཞེས་སོགས་རྩ་བའི་མའི་རིགས་འགྲོས་སྦྱར་ལ་བསྒོམ། སྐྱེ་དཀའ་ན་དམྱལ་
བ་ནས་བརྩམས་ཏེ་རིགས་དྲུག་པོ་སྡེ་ཚན་སོ་སོར་བཅད་ལ་རེ་རེ་ནས་བདེ་བ་དང་བདེ་བའི་རྒྱུ་
དང་ལྡན་པ་ཞིག་བྱུང་ན་བདག་གི་འདོད་པའི་དོན་ཐམས་ཅད་གྲུབ་སྙམ་དུ་བསམ་ཞིང་འདུན་
སེམས་སྨོན་གསུམ་གོང་དང་སྦྱར་ཏེ་བསྒོམ་མོ། །དེ་ལྟར་བསྒོམ་པས་མཁའ་ཁྱབ་ཀྱི་སེམས་ཅན་
ཐམས་ཅད་ལ་ཕན་པར་འདོད་པའི་བློ་བཅོས་མིན་སྐྱེས་ན་བྱམས་པ་འབྱོངས་པ་ཡིན་ནོ། །
དེ་སྐད་དུ། མདོ་སྡེ་རྒྱན་ལས། ན
བྱང་ཆུབ་སེམས་དཔའ་སེམས་ཅན་ལ། །
བུ་གཅིག་པ་ལ་བྱ་བ་བཞིན། །
གང་གི་ཁོང་ནས་བྱམས་པ་ཆེ། །
143,



དཔལ་ས་སྐྱའི་རིག་མཛོད། །
དེ་ལྟར་རྟག་ཕན་བྱེད་པར་འདོད། ། ཅེས་སོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། རང་གི་མ་ཡིད་ཡུལ་དུ་བསམ་ལ། ཀྱེ་མ་འདི་བདག་ལ་
ཤིན་ཏུ་གདུངས་ཤིང་སྙིང་ཉེ་བའི་དྲིན་ཅན་གྱི་མ་ཡིན། འདིས་བདག་ལ་དང་པོར་གཅེས་པའི་
ལུས་བྱིན། བར་དུ་གཅེས་པའི་སྲོག་བྱིན། ཐ་མར་གཅེས་པའི་ཟས་ནོར་ལོངས་སྤྱོད་ཕོངས་པ་
མེད་པར་བྱིན། བླང་དོར་གྱི་གནས་མ་མཐོང་བ་མཐོང་དུ་བཅུག །མ་གོ་བ་གོ་རུ་བཅུག །མ་ཤེས་
པ་ཤེས་སུ་བཅུག །མ་ཐོབ་པ་ཐོབ་ཏུ་བཅུག །མི་མཉམ་པ་མཉམ་དུ་བཅུག །མི་མཚུངས་པ་དང་
མཚུངས་སུ་བཅུག་པ་སོགས་གོང་དུ་སྨོས་པ་རྣམས་དང་། དེ་ལས་གཞན་པའི་དྲིན་གང་ཡོད་ཐམས་
ཅད་དྲན་པར་བྱས་ལ་དེ་ལྟ་བུའི་དྲིན་ཅན་གྱི་མ་ཡིན། མདོར་ན་རང་གིས་བྱུང་ན་རྫོགས་པའི་
སངས་རྒྱས་ཀྱང་བྱར་ཡོད་པ་འདི་མ་སྡུག་པ་འདི་ཁོ་ནའི་དྲིན་ཡིན། མ་འདིའི་དྲིན་དེ་ཙམ་ཁོ་ནར་
མ་ཟད་ཀྱིས་ཚེ་རབས་མང་པོའི་མ་བྱས། བྱས་རེས་ཀྱིས་ད་ལན་གྱི་འདི་ལྟ་བུའི་ཕན་བཏགས་
ཤིང་གནོད་པ་ལས་བསྐྱབས་པའི་དྲིན་ཅན་ཡིན། འདི་ལ་བདག་གིས་དྲིན་ལ་ལན་དུ་ཆེ་བ་ཞིག་
འཇལ་མ་ཐུབ་ན་བདག་ལས་ཐ་ཆད་པ་མི་འོང་བས། འདི་ལ་དྲིན་ལན་དུ་དྲིན་དང་། ཕན་ལན་
དུ་ཕན་ཞིག་འཇལ་དགོས། མ་ལ་གང་གིས་ཕན་ན། འཕྲལ་དུ་ལུས་སེམས་བདེ་བ་དང་
། བརྒྱུད་
ནས་བདེ་བའི་རྒྱུ་དགེ་བ་དང་ལྡན་ན་ཕན་པར་འདུག་ནའང་། ད་ལྟ་བདེ་སྐྱིད་ཐམས་ཅད་དང་
བྲལ༑ བདེ་སྐྱིད་ཀྱི་རྒྱུ་དགེ་བ་ལ་རྒྱབ་ཀྱིས་ཕྱོགས་ནས་འདུག་པས། འདི་འཕྲལ་དུ་བདེ་ཞིང་
སྐྱིད་པ་དང་། ཕུགས་བདེ་ཞིང་སྐྱིད་པའི་རྒྱུ་དགེ་བ་དང་ལྡན་པ་ཞིག་བྱུང་ན་བདག་ལ་ཅི་མ་རུང་
སྙམ་དུ་སྙིང་ཐག་པ་ནས་བསམ་ལ། འདུན་སེམས་སྨོན་ལམ་གསུམ་འཆུན་གང་ཆེ་ཞིག་ལ་ཆིག་
དྲིལ་བྱ། མཐར་མ་འདི་བདེ་བ་དང་བདེ་བའི་རྒྱུ་དང་ལྡན་པ་ལ་དགོད་དགོས་ཀྱང་། དེའི་ནུས་
E



ཉམས་ཀྱི་སྣང་བ་བཤད་པའི་སྐབས།
པ་བདག་ལ་མི་འདུག་པས་བདག་གི་མ་འདི་བདེ་བ་དང་བདེ་བའི་རྒྱུ་དགེ་བ་དང་ལྡན་པར་བླ་
མ་དང་དཀོན་མཆོག་མཁྱེན་ཞེས་སྙིང་གི་དཀྱིལ་ནས་ཕྱུང་བ་ལྟ་བུའི་གདུང་བའི་སྐད་ཀྱིས་གསོལ་
བ་བཏབ། བདག་གི་དྲིན་ཅན་གྱི་མ་འདི་བདེ་ན། སྐྱིད་ན། ཕུམ་སུམ་ཚོགས་ན། དགེ་བ་ལ་སྤྱོད་
ན་སྙམ་དུ་ཤ་ལ་བབ། རུས་པ་ལ་ཐུག་པའི་ཚུལ་དུ་བསྒོམ། ཉམས་བྱུང་ན་ཉམས་སྣ་མི་བསྐྱིལ།
དེ་བཞིན་དུ་རྩ་བའི་ཕ་ལ་འདི་བདག་གི་དྲིན་ཅན་གྱི་ཕ་ཡིན། འདིས་བདག་ལྟོར་མ་བཟུང་བ་དང་།
ནུ་ཞོ་མ་བསྣུན་པ་ཙམ་མ་གཏོགས་མ་དང་ཁྱད་པར་ཅུང་ཟད་ཀྱང་མེད་པའི་དྲིན་གྱིས་བསྐྱངས།
ཚེ་རབས་གཞན་དུ་ཕ་མ་གྲངས་མེད་བྱས་ནས་ད་ལྟ་བཞིན་དུ་བདེ་དགེ་མང་པོ་བྱིན་པའི་དྲིན་ཅན་
ཡིན་ངེས་སྙམ་དུ་བསམ་པ་སོགས་སྔར་བཞིན་སྦྱར་ལ་བསྒོམ། དེ་བཞིན་དུ་ཉེ་འབྲེལ་གཞན་
དང་ཐ་མལ་པ་འབྲེལ་བ་ཅན་རྣམས་ལ་ད་ལྟ་དངོས་སུ་འདི་དང་འདི་ལྟ་བུ་དང་། བརྒྱུད་ནས་
ཕ་མ་བྱས་ཚུལ་སོགས་དྲན་པའི་སྒོ་ནས་བྱམས་པ་བསྒོམ། དེ་བཞིན་དུ་དགྲའམ་འདྲེ་གདོན་ལ་
སོགས་པ་ལ་འདི་བདག་གི་ཚེ་རབས་མང་པོའི་དྲིན་ཅན་གྱི་ཕ་མ་ཡིན། འདི་ལ་བདག་གིས་དྲིན་
ལན་དུ་དྲིན་མ་འཇོལ། ཕན་ལན་དུ་ཕན་མ་ཐེངས་པས་སྔོན་གྱི་ལན་ཆགས་འདེད་པ་ལ་དགྲ་
འདྲེར་མཐོང་བ་ཡིན། ད་ལྟ་ཡང་དགྲར་སྣང་བ་འདིས་བདག་གི་ཆོས་དང་མི་མཐུན་པའི་སྤྱོད་
པ་ལ་སྐྱོན་འདོན་པའི་གྲོགས་བྱས། འདྲེར་སྣང་བ་འདིས་སྒོ་གསུམ་དགེ་བ་ལ་བསྐུལ་བའི་གྲོགས་
བྱས༑ དངོས་དང་བརྒྱུད་པའི་སྒོ་ནས་ཕན་དཔག་ཏུ་མེད་པ་བཏགས་པའི་དྲིན་ཅན་ཡིན་སྙམ་དུ་
བསམ་པ་སོགས་སྔར་བཞིན་སྦྱར་ལ་བསྒོམ། སྐྱེ་དཀའ་ཞིང་ཁོང་ཁྲོ་སྐྱེས་ན་བྱམས་པ་བསྒོམ་
པ་ནི་རང་ཉིད་བྱང་ཆུབ་བསྒྲུབ་པའི་ཐབས་འབའ་ཞིག་ཡིན་ན། དེ་བསྒོམས་པས་དགྲ་ལ་ཅི་ཙམ་
ཞིག་ཕན། ད་ལྟ་ལུས་སེམས་ཀྱི་སྡུག་བསྔལ་ཕྲ་མོ་ཙམ་ཡང་མི་བཟོད་བཞིན་དུ། ཕྱི་མ་ཐར་དུས་
མེད་པའི་ངན་སོང་གི་གཡང་སར་ལྷུང་ངེས་ཀྱི་ལས་གསོག་པ་ཁྱོད་ལས་བླུན་པའི་ཐེག་ཆེན་གྱི་
ལམ་སྒོམ་མཁན་སུ་ཞིག་ཡོད། རང་ལ་གནོད་པ་བསྐྱལ་བས་དགྲ་ལ་གནོད་པ་འཁྱོལ་བར་འགྱུར་
145



དཔལ་ས་སྐྱའི་རིག་མཛོད། །
*
རམ་ཅི་སྙམ་དུ་བསམ་ལ་རང་ལ་རང་གིས་ཞེ་ཁྲེལ་བཏབ་ཅིང་བསྒོམ། དེ་བཞིན་དུ་རིགས་དྲུག་
གཞན་རྣམས་ཀྱང་སྡེ་ཚན་སོ་སོར་བཅད་དེ་ཡིད་ཡུལ་དུ་བྱས་ལ། བདག་ཐོག་མ་མེད་པའི་སྐྱེ་
བ་ནས་སྐྱེ་བ་ཐམས་ཅད་དུ་མཐོ་རིས་དང་ངན་སོང་གི་སྐྱེ་གནས་རྣམས་སུ་ཡང་དང་ཡང་དུ་འཁྱམས་
ཤིང་སོང་སོང་བ་ལས། ས་ཕྱོགས་གང་དུ་བདག་གིས་སྐྱེ་བ་མ་བླངས་པ་ཡང་མེད། སེམས་ཅན་
གང་གིས་བདག་གི་མ་མ་བྱས་པ་ཡང་མེད། མ་ཡང་ལན་གྲངས་ཚད་མེད་གྲངས་མེད་དཔག་
ཏུ་མེད་པ་ཞིག་བྱས། བྱས་རེས་ཀྱིས་ལུས་བསྐྱེད། ཟས་བྱིན། ནོར་བྱིན། ཕན་བཏགས། གནོད་
པ་བསལ། ཡིད་དུ་འོང་བཞིན་དུ་བྲལ་བའི་དྲིན་ཅན་ཤ་སྟག་ཡིན་སྙམ་དུ་བསམ་པ་སོགས་སྔར་
བཞིན་སྦྱར་ལ། སེམས་ཅན་ཐམས་ཅད་ལ་བྱམས་པ་བཅོས་མ་མ་ཡིན་པ་མ་སྐྱེས་ཀྱི་བར་དུ་
བསྒོམ་པ་སོགས་བྱ། ཐུན་མཚམས་རྣམས་སུ་སེམས་ཅན་དུ་གཏོགས་པ་སུ་ལ་ཡང་ཁོང་ཁྲོ་སྤངས་
ལ་གདུང་བའི་མས་ཡིད་དུ་འོང་བའི་བུ་མཐོང་བ་བཞིན་དུ་མཉེས་གཤིན་པར་བྱ། འཇིགས་པས་
ཉེན་པ་རྣམས་ལ་མི་འཇིགས་པ་སྦྱིན་པ་དང་། སྲོག་བསྐྱབ་པ་ལ་སོགས་པའི་གྲོགས་བྱ། ཕོངས་
པ་དང་མགོན་མེད་པ་རྣམས་ལ་ཟས་གོས་དང་གནས་མལ་ལ་སོགས་པས་ཕན་གདགས། འཇམ་
ཞིང་མཉེན་པའི་གཏམ་གྱིས་དབུགས་དབྱུང་། དུད་འགྲོའི་སྐྱེ་གནས་སུ་གཏོགས་པ་རྣམས་ལ་ཡང་
རྣ་བར་སངས་རྒྱས་ཀྱི་མཚན་དང་། གཟུངས་སྔགས་སྒྲོག་པ་ལ་སོགས་པ་བྱ། མདོར་ན་ཐེག་
ཆེན་གྱི་ཆོས་ཀྱི་རྩ་བ་བྱམས་པ་ཡིན་ཞིང་། བྱམས་པ་སྐྱེས་ན་སྙིང་རྗེ་སྐྱེ་སླ་བས་བྱམས་པའི་ཏིང་
ངེ་འཛིན་ཉིད་ལ་ནན་ཏན་བྱ་སྟེ། རྒྱན་ལས། སྙིང་རྗེའི་ཆུ་བ་བྱམས་པ་སྟེ། །ཞེས་སོ། །
ཁ༽ གཞན་གྱི་སྡུག་བསྔལ་བསལ་འདོད་སྙིང་རྗེ་བསྒོམ་པ།
གཉིས་པ་གཞན་གྱི་སྡུག་བསྔལ་བསལ་འདོད་སྙིང་རྗེ་བསྒོམ་པ་ལ། ཕན་ཡོན་ནི། ཆོས་
བ1as
146



ཉམས་ཀྱི་སྣང་བ་བཤད་པའི་སྐབས། །
ཡང་དག་པར་སྡུད་པའི་མདོ་ལས། སྤྱན་རས་གཟིགས་ཀྱིས་གསོལ་པ། བཅོམ་ལྡན་འདས།
སངས་རྒྱས་ཐོབ་པར་འདོད་པས་ཆོས་མང་པོ་ལ་བསླབ་པར་མི་བགྱི་ཡི། ཆོས་གཅིག་ལ་བསླབ་
པར་བགྱིའོ། །དེ་གང་ཞེ་ན། སྙིང་རྗེ་ཆེན་པོའོ། །བཅོམ་ལྡན་འདས་འདི་ལྟ་སྟེ། འཁོར་ལོས་
སྒྱུར་བའི་རྒྱལ་པོའི་འཁོར་ལོ་རིན་པོ་ཆེ་གང་དུ་མཆིས་པ་དེར་དཔུང་གི་ཚོགས་ཐམས་ཅད་མཆིའོ། །
བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའི་སྙིང་རྗེ་ཆེན་པོ་གང་དུ་མཆིས་པ་དེར་སངས་
རྒྱས་ཀྱི་ཆོས་ཐམས་ཅད་མཆིས་པ་ལགས་སོ་ཞེས་སོ། །དེས་ན་ཐེག་ཆེན་གྱི་ལམ་ཐམས་ཅད་
ཀྱི་རྩ་བ་སྙིང་རྗེ་ཡིན་ཏེ། རྒྱན་ལས། །
དང་པོ་རྩ་བ་ཐ་མ་འབྲས་མཆོག་ལྡན། །
འདི་ནི་སྙིང་རྗེའི་ལྗོན་ཤིང་ཆེན་པོ་ཡིན། ། །
རྩ་བ་སྙིང་རྗེ་མེད་གྱུར་ན། །
དཀའ་སྤྱད་བཟོད་པ་ཉིད་མི་འགྱུར། །ཞེས་དང་། །
སྙིང་རྗེ་ཆེན་པོ་ཡོན་ཏན་འབྱུང་གནས་ཀྱི། །
སེམས་ཅན་རྣམས་ལ་སྙིང་རྗེ་སུ་མི་བྱེད། །
འདི་ལྟར་འདི་དག་ལ་ནི་སྡུག་བསྔལ་ཡང་། །
བརྩེས་བསྐྱེད་བདེ་བ་གཞལ་དུ་མེད་པ་འབྱུང་། །ཞེས་སོ། །
ཕན་ཡོན་དེ་ལྟ་བུ་དང་ལྡན་པའི་སྙིང་རྗེ་ལ་དབྱེ་ན། སེམས་ཅན་ལ་དམིགས་པ། ཆོས་
ལ་དམིགས་པ། དམིགས་པ་མེད་པ་ལ་དམིགས་པའི་སྙིང་རྗེ་གསུམ་ལས། དང་པོ་ནི་དམིགས་
པ་སྡུག་བསྔལ་ཅན་གྱི་སེམས་ཅན་ལ་དམིགས་ནས་རྣམ་པ་སྡུག་བསྔལ་དང་བྲལ་བར་འདོད་པ་སྟེ།
སློབ་དཔོན་ཟླ་བས། སྡུག་བསྔལ་ཅན་རྣམས་ཡོངས་སྐྱོབ་པ། །ཐུགས་རྗེ་ཆེན་པོ་ཞེས་སོ། །དེ་
བསྒོམ་པའི་ཚུལ་ནི། རང་གི་མ་ཡིད་ཡུལ་དུ་བྱས་ཏེ། དྲིན་ཡོད་ཚུལ་དང་། ཚེ་རབས་མང་པོར་
147.



དཔལ་ས་སྐྱའི་རིག་མཛོད།
་
མ་བྱས་ཚུལ་ལ་སོགས་པ་སྔར་བཞིན་བསམ་ལ། དེ་ལྟར་འདིས་བདག་གི་དོན་བྱས་བྱེད་ནས་
རང་ཉིད་འཁོར་བར་འཁྱམ་ཞིང་མི་འདོད་བཞིན་དུ་སྡུག་བསྔལ་དུ་མས་ཉམ་ཉེས་པ་འདི་སྙིང་
རེ་རྗེ། འདི་ལ་དྲིན་ལན་དུ་དྲིན་དང་། ཕན་ལན་དུ་ཕན་ཞིག་འཇལ་དགོས། གང་གིས་ཕན་ན།
དངོས་སུ་སྡུག་བསྔལ་དང་བྲལ། བརྒྱུད་ནས་སྡུག་བསྔལ་གྱི་རྒྱུ་མི་དགེ་བ་དང་བྲལ་ན་ཕན་པར་
འདུག་པ་ལ། ད་ལྟ་དེ་ལས་གོ་ལོག་ནས་དངོས་སུ་སྡུག་བསྔལ་ལ་ལོངས་སྤྱོད། བརྒྱུད་ནས་སྡུག་
བསྔལ་གྱི་རྒྱུ་མི་དགེ་བ་རྔམ་པོ་ཆེ་ལ་ལོངས་སྤྱོད་པ་འདི་སྙིང་རེ་རྗེ། འདི་སྡུག་བསྔལ་དང་སྡུག་
བསྔལ་གྱི་རྒྱུ་དང་བྲལ་བ་ཞིག་བྱུང་ན་ཅི་མ་རུང་སྙམ་དུ་བསམ་པ་འདུན་པ་དང་འབྲེལ་བ།
བྲལ་བ་ལ་དགོད་པར་བྱའོ་སྙམ་པ་སེམས་བསྐྱེད་དང་འབྲེལ་བ། བྲལ་བར་གྱུར་ཅིག་སྙམ་པ་སྨོན་
ལམ་དང་འབྲེལ་བ་སྟེ་གསུམ་པོ་གང་རུང་གི་མཐར་དེ་ལྟར་དུ་འགྱུར་བར་བླ་མ་དང་དཀོན་མཆོག་
མཁྱེན་ཞེས་གསོལ་བ་གདབ། དེ་བཞིན་དུ་ཕ་ལ་སོགས་པའི་གཉེན་དང་། ཐ་མལ་པ་རྣམས་
དངོས་སུ་སྡུག་བསྔལ་དུ་མས་ཉམ་ཉེས་པ་དང་། སྡུག་བསྔལ་གྱི་རྒྱུ་མི་དགེ་བ་བྱེད་པ་འདི་རྣམས་
སྙིང་རེ་རྗེ་ཞེས་སྔར་བཞིན་བསྒོམ། དགྲ་རྣམས་ལ་འདིས་བདག་གི་མ་བྱས། མ་ཡང་ལན་གྲངས་
དུ་མའི་བར་དུ་བྱས། བྱས་རེས་ཀྱིས་ཕན་བཏགས་ཤིང་གནོད་པ་ལས་བསྐྱབས་པའི་དྲིན་ཅན་
ཡིན་ངེས་ཞེས་སོགས་སྔར་བཞིན་སྦྱར་ལ། ད་ལྟ་སེམས་འཁྲུལ་པའི་དབང་གིས་ངོ་མ་ཤེས་པར་
བདག་ལ་གནོད་པ་བྱེད་པ་འདི་སྙིང་རེ་རྗེ་ཞེས་བསམ་མོ། །དེ་སྐད་དུ། །
ཕན་བཏགས་ལན་དུ་གནོད་བྱས་ཀྱང་། །
འ ཡང་ལན་སྙིང་རྗེ་ཆེན་པོ་བསྒོམ། །
འཛམ་བུ་གླིང་གི་སྐྱེས་མཆོག་ནི། ། ས་
ཉེས་པའི་ལན་ཡང་ལེགས་པས་ལྡོན། །
ཞེས་སོ། །དེར་མ་ཟད་རང་གི་སེམས་ལ་རང་དབང་མ་ཐོབ་པར་གཞན་ལ་གནོད་པ་བསྐྱལ་
༡
འཛམ་བུ་གླིང་ག ཀྱུས་མཁས།
18



ཉམས་ཀྱི་སྣང་བ་བཤད་པའི་སྐབས།
བ་ལ་བརྟེན་ནས་དེའི་འབྲས་བུ་མནར་མེད་ཀྱི་སྡུག་བསྔལ་མྱོང་དགོས་ངེས་སུ་འདུག་པས་སྙིང་
རེ་རྗེ་སྙམ་དུ་བསམ་མོ། །དེ་སྐད་དུ་རྣལ་འབྱོར་དབང་ཕྱུག་གིས།
ཐོག་མེད་བརྩེ་བས་བསྐྱངས་པ་ཡི། །
དྲིན་ཅན་རྣམས་ལ་སྙིང་རྗེ་བསམ། །
སྔོན་ཚེ་ཡང་ཡང་ཕན་བཏགས་ཀྱང་། །
སྨྱོན་པ་བཞིན་དུ་རང་དབང་མེད། ། །
མི་དགེའི་ལས་ཀྱིས་མནར་མེད་འགྱུར། །
དེ་ལྟར་ཤེས་ན་སེམས་ཅན་ལ། །
སྙིང་རྗེ་མཐར་ཕྱིན་འགྱུར་བ་ཡིན། །
ཞེས་སོ། །དེ་བཞིན་དུ་རིགས་དྲུག་སྡེ་ཚན་དུ་བཅད་ལ་སོ་སོའི་སྡུག་བསྔལ་དང་བཅས་
པ་ཡིད་ཡུལ་དུ་བྱས་ཏེ། དེ་རྣམས་སོ་སོ་ནས་མ་བྱས་ཚུལ། དྲིན་གྱིས་བསྐྱངས་ཚུལ། དྲིན་ལན་
འཇལ་འདོད་སོགས་སྔ་མའི་རིགས་འགྲོས་སྦྱར་ཏེ། སྡུག་བསྔལ་དང་། སྡུག་བསྔལ་གྱི་རྒྱུ་དང་
བྲལ་ན་དགའ་བའི་བློ་བཅོས་མིན་བསྐྱེད་དོ། །
ཆོས་ལ་དམིགས་པའི་སྙིང་རྗེ་ནི་དམིགས་པ་སྡུག་བསྔལ་དང་སྡུག་བསྔལ་གྱི་རྒྱུ་མ་རིག་པ་
དང་བཅས་པའི་སེམས་ཅན་ལ་དམིགས་ནས། རྣམ་པ་སྡུག་བསྔལ་དང་སྡུག་བསྔལ་གྱི་རྒྱུ་མ་རིག་
པ་དང་བྲལ་བར་འདོད་པ་སྟེ། སྡུག་བསྔལ་གྱི་རྒྱུ་མ་རིག་པ་མ་སྤངས་ན་འབྲས་བུ་སྡུག་བསྔལ་
སྤོང་མི་ནུས་པའི་ཕྱིར་རོ། །དེ་སྐད་དུ་རྣམ་འགྲེལ་ལས། ཉེས་ཀུན་མ་རིག་རྩ་བ་ཅན། །དེ་ཡང་
འཇིག་ཚོགས་ལྟ་བ་ཡིན། །ཞེས་དང་། སྤྱོད་འཇུག་ལས། །
སྡུག་བསྔལ་འདོར་འདོད་སེམས་ཡོད་ཀྱང་། །
སྡུག་བསྔལ་ཉིད་ལ་མངོན་པར་རྒྱུག །



དཔལ་ས་སྐྱའི་རིག་མཛོད། །
བདེ་བ་འདོད་ཀྱང་གཏི་མུག་པས། །
རང་གི་བདེ་བ་དགྲ་ལྟར་འཇོམས། །
ཞེས་སོ། །དེས་ན་སྡུག་བསྔལ་དེ་ཡང་རྒྱུ་ལས་དང་ཉོན་མོངས་པའི་རྩ་བ་མ་རིག་པ་ལ་བརྟེན་
ནས་བྱུང་བར་འདུག་པས་ན་འདི་རྣམས་མ་རིག་པ་དང་བཅས་པ་སྙིང་རེ་རྗེ་ཞེས་བསམ་མོ། །
དམིགས་པ་མེད་པ་ལ་དམིགས་པའི་སྙིང་རྗེ་ནི། དམིགས་པ་སེམས་ཅན་ངོ་བོ་ཉིད་ཀྱིས་མ་
གྲུབ་ཀྱང་། སྡུག་བསྔལ་གྱི་རྒྱུ་བདག་ཏུ་འཛིན་པ་དམ་པོས་བཅིངས་པ་རྣམས་ལ་དམིགས་ནས།
རྣམ་པ་སྡུག་བསྔལ་དང་སྡུག་བསྔལ་གྱི་རྒྱུ་བདག་ཏུ་འཛིན་པ་དང་བྲལ་བར་འདོད་པ་སྟེ།
སྤྱོད་འཇུག་ལས། །
འགྲོ་བ་རྨི་ལམ་ལྟ་བུ་སྟེ། །
རྣམ་པར་དཔྱད་ན་ཆུ་ཤིང་འདྲ། །ཞེས་དང་། །
གལ་ཏེ་སེམས་ཅན་ཡོད་མིན་ན། །
སུ་ལ་སྙིང་རྗེ་བྱ་ཞེ་ན། ། །
འབྲས་བུའི་དོན་དུ་ཁས་བླངས་པའི། །
རྨོངས་པས་བཏགས་པ་གང་ཡིན་པའོ། །
ཞེས་སོ། །དེས་ན་སེམས་ཅན་ཐམས་ཅད་ངོ་བོ་ཉིད་ཀྱིས་མ་གྲུབ་པ་ལ་དེ་ལྟར་མ་ཤེས་
པར་སེམས་བདག་ཏུ་འཛིན་པ་དམ་པོས་བཅིངས་པ་འདི་རྣམས་སྙིང་རེ་རྗེ་ཞེས་བསམ་པ་སྟེ། ཇི་
སྲིད་དུ་ངར་འཛིན་པ་ཡོད་པ་དེ་སྲིད་དུ་འཁོར་བར་ལས་ཉོན་གྱི་དབང་གིས་སྐྱེ་བ་ལེན་དགོས་པའི་
ཕྱིར་རོ། །དེ་སྐད་དུ་དབུ་མ་ལས། །
ཇི་སྲིད་ཕུང་པོར་འཛིན་ཡོད་པ། །
དེ་སྲིད་དེ་ལ་ངར་འཛིན་ཡོད། །
བྱ150



ཉམས་ཀྱི་སྣང་བ་བཤད་པའི་སྐབས།
ང་རུ་འཛིན་ན་ཡང་ལས་ཏེ། ། །
དེ་ལས་ཡང་ནི་སྐྱེ་བ་ཡིན། ། ཞེས་སོ། །
ན་
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཀྱེ་མ་བདག་གི་དྲིན་ཅན་གྱི་མ་འདིས་བདག་ལ་ད་ལྟ་འདི་
ལྟ་བུའི་སྒོ་ནས་ཕན་པ་བསྒྲུབས། བརྒྱུད་ནས་བསྐལ་པ་དཔག་ཏུ་མེད་པའི་གོང་རོལ་ཞིག་ནས་
མ་བྱས། བྱས་རེས་ཀྱིས་ཕན་གཏགས་ཤིང་གནོད་པ་ལས་བསྐྱབས། རྟག་ཏུ་བདག་གི་དོན་
བྱས་བྱས་ནས་རང་ཉིད་འཁོར་བ་ལས་མ་ཐར་བར་སྡུག་བསྔལ་སྣ་ཚོགས་ཀྱིས་ཉམ་ཉེས་པར་གྱུར་
པ་འདི་སྙིང་རེ་རྗེ། མ་འདི་ད་ལྟ་མི་འདོད་བཞིན་དུ་སྡུག་བསྔལ་དངོས་ལ་ལོངས་སྤྱོད། སྡུག་
བསྔལ་སྤོང་བའི་ཐབས་ལ་མི་མཁས་པས་སྡུག་བསྔལ་གྱི་རྒྱུ་ལ་ལོངས་སྤྱོད་པ་སྙིང་རེ་རྗེ། འདི་
སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བ་ཞིག་བྱུང་ན་བདག་ལ་ཅི་མ་རུང་སྙམ་དུ་སྙིང་ཐག་
པ་ནས་བསམ་ལ། འདུན་སེམས་སྨོན་ལམ་གསུམ་པོ་འཁུལ་གང་ཆེ་བསྒོམ། མའི་སྡུག་བསྔལ་
གྱི་ཁུར་རང་གི་སྟེང་དུ་ལྷུང་བ་ལྟར་དུ་མི་བཟོད་པའི་བློ་བསྐྱེད། ད་ལྟ་འཁོར་བའི་སྡུག་བསྔལ་འདི་
ལྟ་བུས་ཉམ་ཉེས་པར་གྱུར་ཀྱང་། ད་དུང་སྡུག་བསྔལ་གྱི་རྒྱུ་ལས་ཉོན་འདི་ལྟ་བུ་གསོག་པ་ཨ་
ཙ་མ། འདི་འདྲ་རང་གི་འཁྲུལ་ཚབས་ཆེ་བ་སྙིང་རེ་རྗེ། འདི་སྡུག་བསྔལ་དང་སྡུག་བསྔལ་གྱི་
རྒྱུ་དང་བྲལ་བ་ལ་འགོད་དགོས་པ་འདུག་ནའང་། དེའི་ནུས་པ་བླ་མ་དང་དཀོན་མཆོག་མ་གཏོགས་
གཞན་ལ་མི་འདུག་པས། བདག་གི་མ་འདི་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བ་ཞིག་
བླ་མ་དང་དཀོན་མཆོག་མཁྱེན་ཞེས་གསོལ་བ་གདབ། དེ་བཞིན་དུ་ཕ་ལ་སོགས་པ་གཞན་རྣམས་
ལའང་དེའི་རིགས་འགྲོས་སྦྱར་ལ་བསྒོམ། ཁྱད་པར་དུ་དགྲ་ལ་ཡུན་རིང་དུ་བསྒོམ། དེ་བཞིན
མ་
151



དཔལ་ས་སྐྱའི་རིག་མཛོད།
།
དུ་བདག་གི་དྲིན་ཅན་གྱི་མར་གྱུར་པའི་སེམས་ཅན་དམྱལ་བ་པ་འདི་རྣམས་ཚ་གྲང་གི་སྡུག་བསྔལ་
འདི་ལྟ་བུས་ཉམ་ཐག་པར་གྱུར་པ་སྙིང་རེ་རྗེ་ཞེས་དམྱལ་བའི་སྡུག་བསྔལ་རང་ཐོག་ཏུ་བབ་པ་
ཙམ་དུ་མི་བཟོད་པའི་བློ་བསྐྱེད་ཅིང་བསྒོམ། དེ་བཞིན་དུ་ཡི་དྭགས་ལ་སོགས་པ་གཞན་རྣམས་
ལ་ཡང་དེའི་རིགས་འགྲོས་སྦྱར་ལ་བསྒོམ། དེ་དག་སྡུག་བསྔལ་དང་བྲལ་འདོད་ཀྱི་བློ་བཅོས་
མིན་སྐྱེས་པ་ན་སྡུག་བསྔལ་དེ་ཡང་རྒྱུ་ལས་ཉོན་ལས་བྱུང་ཞིང་། ལས་ཉོན་ཡང་མ་རིག་པ་ལས་
བྱུང་བས་ན་སེམས་ཅན་འདི་རྣམས་སྡུག་བསྔལ་དང་སྡུག་བསྔལ་གྱི་རྒྱུ་མ་རིག་པ་དང་བཅས་པ་
སྙིང་རེ་རྗེ། འདི་རྣམས་སྡུག་བསྔལ་དང་སྡུག་བསྔལ་གྱི་རྒྱུ་མ་རིག་པ་དང་བྲལ་བར་གྱུར་ཅིག་
སྙམ་དུ་བསྒོམ། མ་རིག་པ་དེ་ཡང་ང་བདག་ཏུ་འཛིན་པ་ལས་བྱུང་བས་ན། སེམས་ཅན་རྣམས་
ངོ་བོ་ཉིད་ཀྱིས་མ་གྲུབ་ཀྱང་དེ་ལྟར་མ་ཤེས་པར་སེམས་འཛིན་པ་དམ་པོས་བཅིངས་པ་སྙིང་རེ་རྗེ།
འདི་རྣམས་སྡུག་བསྔལ་དང་སྡུག་བསྔལ་གྱི་རྒྱུ་ང་བདག་ཏུ་འཛིན་པ་དང་བྲལ་བར་གྱུར་ཅིག་སྙམ་
དུ་བསྒོམ་མོ། །
ཐུན་མཚམས་རྣམས་སུ་དགྲ་ལ་སོགས་པ་སྐྱེ་དཀའ་བ་རྣམས་དང་། གདོན་ལ་སོགས་པ་
སེམས་འཁྲུལ་པའི་དབང་དུ་གྱུར་པ་རྣམས་དང་། རྒྱལ་པོ་དང་བཤན་པ་ལ་སོགས་པ་སྡིག་པ་
སྟོབས་ཆེན་བྱེད་པ་རྣམས་དང་། སྡུག་ཕོངས་དང་ནད་པ་དང་མགོན་མེད་པ་རྣམས་ལ་ཆེད་དུ་
གཏད་དེ་སྙིང་རྗེ་རྒྱུན་ཆགས་སུ་བསྒོམ། སྡུག་བསྔལ་ཅན་རྣམས་ཀྱི་སྡུག་བསྔལ་སེལ་བའི་གྲོགས་
བྱ༑ སྡུག་བསྔལ་སེལ་བར་མ་ནུས་ན། །དེ་ཡི་སྡུག་གྲོགས་བྱེད་པར་ཤོག །ཅེས་པ་ལྟར་ཐབས་
ཅི་ལྟ་བུ་ཞིག་གིས་འདི་རྣམས་སྡུག་བསྔལ་ལས་ཐར་བར་འགྱུར་ན་སྙམ་དུ་བསམ་ཞིང་། སེམས་
ཅན་བློས་མི་གཏོང་བའི་ཐབས་ལ་བསླབ་པར་བྱའོ། ། །
152



ཉམས་ཀྱི་སྣང་བ་བཤད་པའི་སྐབས།
ག༽ གཞན་ཕྱིར་སངས་རྒྱས་འདོད་པས་བྱང་སེམས་བསྒོམ་པ།
༡ བྱང་སེམས་སྤྱིའི་རྣམ་པར་བཞག་པ།
གསུམ་པ་གཞན་ཕྱིར་སངས་རྒྱས་འདོད་པས་བྱང་སེམས་བསྒོམ་པ་ནི། འོ་ན་སྡིག་པ་སྤང་
ཞིང་དགེ་བ་སྒྲུབ་པ་དང་། གཞན་ལ་ཕན་པར་འདོད་པའི་བྱམས་པ་དང་། གཞན་གྱི་སྡུག་བསྔལ་
སེལ་འདོད་ཀྱི་སྙིང་རྗེ་བསྒོམ་པ་ཙམ་གྱིས་རྫོགས་པའི་བྱང་ཆུབ་ཐོབ་པར་འགྱུར་རམ་ཞེ་ན། དེ་
དག་ནི་བླ་ན་མེད་པའི་བྱང་ཆུབ་སྒྲུབ་པའི་གྲོགས་སུ་དགོས་པ་ཡིན་གྱི། དེ་ཙམ་ཁོ་ནས་བྱང་ཆུབ་
ཐོབ་པར་མི་ནུས་ཏེ། དཔེར་ན་ལྡུམ་བུའི་རྩ་བ་ནས་མ་བཏོན་ན་ཡལ་ག་དང་ལོ་མ་ལ་སོགས་
པ་ཇི་ཙམ་བཅད་ཀྱང་སླར་ཡང་སྐྱེ་བར་འགྱུར་བ་ལྟར་འཁོར་བའི་རྩ་བ་བདག་འཛིན་མ་ཐོན་ན་
བྱང་ཆུབ་ལྟ་ག་ལ་ཞིག་སྟེ། འཁོར་བའི་སྡུག་བསྔལ་ནི་ལས་ལས་བྱུང་། ལས་ནི་ཉོན་མོངས་པ་
ལས་བྱུང་། ཉོན་མོངས་པ་ནི་བདག་ཏུ་འཛིན་པ་ལས་བྱུང་བའི་ཕྱིར་རོ། །
དེ་སྐད་དུ་སྤྱོད་འཇུག་ལས། དེ་
འཇིག་རྟེན་དག་ན་འཚེ་བ་གང་ཡོད་དང་། །
འཇིགས་དང་སྡུག་བསྔལ་ཇི་སྙེད་ཡོད་གྱུར་པ། །
དེ་ཀུན་བདག་ཏུ་འཛིན་པ་ལས་གྱུར་ན། །
འདྲེ་ཆེན་དེས་ཀོ་བདག་ལ་ཅི་ཞིག་བྱ། །
བདག་ཉིད་ཡོངས་སུ་མ་གཏང་ན། །
སྡུག་བསྔལ་སྤོང་བར་མི་ནུས་ཏེ། །
ཇི་ལྟར་མེ་ནི་མ་གཏང་ན། །
སྲེག་པ་སྤོང་བར་མི་ནུས་བཞིན། །ཞེས་སོ། །



དཔལ་ས་སྐྱའི་རིག་མཛོད།
E
ཉོན་མོངས་པ་བདག་འཛིན་ལས་ཇི་ལྟར་བྱུང་ཞེ་ན། རང་གི་རང་བཞིན་ལ་ཀུན་ཏུ་རྨོངས་
པའི་དབང་གིས་ཐག་ཁྲ་ལ་སྦྲུལ་དུ་འཁྲུལ་པ་ལྟར་ང་མེད་པ་ལ་ང་དང་བདག་མེད་པ་ལ་བདག་
ཏུ་བཟུང་བ་ལ་བརྟེན་ནས་གཞི་མེད་ལ་ངའོ་སྙམ་དུ་འཛིན་པ་བྱུང་ཞིང་། དེའི་དབང་གིས་དེ་ལ་
ལྟོས་པའི་གཞན་དུ་འཛིན་པའང་བྱུང་སྟེ། དེ་ལྟར་ན་བདག་ལ་ཆགས་པ་དང་། གཞན་ལ་སྡང་
བ་དང་། རང་གི་རང་བཞིན་ལ་རྨོངས་པ་སྟེ། དུག་གསུམ་གྱིས་ཀུན་ནས་བསླངས་པའི་ལས་
བསགས་པ་ལ་བརྟེན་ནས་འཁོར་བར་སྐྱེ་བ་ལུ་གུ་བརྒྱུད་དུ་བླངས་ཏེ་ཉེས་པ་ཐམས་ཅད་བྱུང་
བའི་ཕྱིར་རོ། །
དེ་སྐད་དུ་རྣམ་འགྲེལ་ལས།
བདག་ཡོད་ན་ནི་གཞན་དུ་ཤེས། །
བདག་གཞན་ཆ་ལས་འཛིན་དང་སྡང་། །
འདི་དག་དང་ནི་ཡོངས་འབྲེལ་ལས། །
ཉེས་པ་ཐམས་ཅད་འབྱུང་བར་འགྱུར། །ཞེས་སོ། །
དེས་ན་ཕུང་ཁྲོལ་ཐམས་ཅད་ཀྱི་རྩ་བ་བདག་ཏུ་འཛིན་པ་ཡིན་པའི་ཕྱིར། རང་ཉིད་ལེགས་
པར་འདོད་པའི་མཁས་པ་བློ་གྲོས་ཅན་རྣམས་ཀྱིས་བདག་འཛིན་ལ་དགྲར་བལྟས་ནས་འདུལ་
བའི་ཕྱིར་དུ་བྱང་ཆུབ་ཀྱི་སེམས་རྣམ་པ་གཉིས་བསྒོམ་པ་ལ་འབད་པར་བྱ་སྟེ། དེ་བསྒོམས་པས་
ཀུན་རྫོབ་བྱང་ཆུབ་ཀྱི་སེམས་ཀྱིས་བདག་འཛིན་མགོ་གནོན་ཞིང༌། དོན་དམ་བྱང་ཆུབ་ཀྱི་སེམས་
ཀྱིས་བདག་འཛིན་དྲུངས་ནས་འབྱིན་པར་ནུས་པའི་ཕྱིར་རོ། །དེ་ཡང་དེ་ཉིད་ལས།
བྱམས་སོགས་རྨོངས་དང་འགལ་མེད་ཕྱིར། །
ཤིན་ཏུ་ཉེས་པ་ཚར་གཅོད་མིན། །
སྟོང་ཉིད་ལྟ་དང་དེ་འགལ་ཕྱིར། །ཞེས་དང་།།



ཉམས་ཀྱི་སྣང་བ་བཤད་པའི་སྐབས།
དེ་ཡི་རང་བཞིན་ཉེས་ཀུན་དང་། །
འགལ་བར་རབ་ཏུ་གྲུབ་པ་ཡིན། །ཞེས་སོ། །
དེས་ན་བྱང་ཆུབ་ཀྱི་སེམས་བསྒོམ་པ་ལ་ཕན་ཡོན་དཔག་ཏུ་མེད་པ་ཡོད་དེ། དཔལ་བྱིན་གྱིས་
ཞུས་པའི་མདོ་ལས།
བྱང་ཆུབ་སེམས་ཀྱི་བསོད་ནམས་གང་། ། །
གལ་ཏེ་དེ་ལ་གཟུགས་མཆིས་ན། །
ནམ་མཁའི་ཁམས་འདི་ཀུན་བཀང་ནས། །
དེ་བས་ཀྱང་ནི་ལྷག་པར་འགྱུར། །ཞེས་དང་།
སྤྱོད་འཇུག་ལས། །
བྱང་ཆུབ་སེམས་བསྐྱེད་གྱུར་ན་སྐད་ཅིག་གིས། །
འཁོར་བའི་བཙོན་རར་བསྡམས་པའི་ཉམ་ཐག་རྣམས། །
བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །
འཇིག་རྟེན་ལྷ་མིར་བཅས་པས་ཕྱག་བྱར་འགྱུར། །ཞེས་བྱང་ཆུབ་ཀྱི་སེམས་
སྐྱེས་ན་མིང་དང་དོན་གཉིས་ག་འཕོ་བ་དང་། །
གསེར་འགྱུར་རྩི་ཡི་རྣམ་པ་མཆོག་ལྟ་བུར། །
མི་གཙང་ལུས་འདི་བླངས་ནས་རྒྱལ་བའི་སྐུ། །
རིན་ཆེན་རིན་ཐང་མེད་པར་བསྒྱུར་བས་ན། ། ་
བྱང་ཆུབ་སེམས་ཞེས་བྱ་བ་རབ་བརྟན་ཟུངས། །ཞེས་དམན་པའི་ལུས་
མཆོག་ཏུ་སྒྱུར་བ་གསེར་འགྱུར་གྱི་རྩི་ལྟ་བུ་དང་། །
འགྲོ་བའི་དེད་དཔོན་གཅིག་པུ་ཚད་མེད་བློས། །



དཔལ་ས་སྐྱའི་རིག་མཛོད།
ལེགས་པར་ཡོངས་སུ་བརྟགས་ན་རིན་ཆེ་བས། །
འགྲོ་བའི་གནས་དང་བྲལ་བར་འདོད་པ་རྣམས། །
རིན་ཆེན་བྱང་ཆུབ་སེམས་ལེགས་བརྟན་པར་ཟུངས། །ཞེས་རྙེད་དཀའ་ལ་
ཕན་ཡོན་ཆེ་བ་ཡིད་བཞིན་གྱི་ནོར་བུ་ལྟ་བུ་དང་།
དགེ་བ་གཞན་ཀུན་ཆུ་ཤིང་བཞིན་དུ་ནི། ། །
འབྲས་བུ་བསྐྱེད་ནས་ཟད་པར་འགྱུར་བ་ཉིད། །
བྱང་ཆུབ་སེམས་ཀྱི་ལྗོན་ཤིང་རྟག་པར་ཡང་། །
འབྲས་བུ་འབྱིན་པས་མི་ཟད་འཕེལ་བར་འགྱུར། །ཞེས་འབྲས་བུ་གྱ་ནོམ་
པ་ལ་དབང་སྒྱུར་བ་དཔག་བསམ་གྱི་ཤིང་ལྟ་བུ་དང་། །
སྡིག་པ་ཤིན་ཏུ་མི་བཟད་བྱས་ན་ཡང་། །
དཔའ་ལ་བརྟེན་ནས་འཇིགས་པ་ཆེན་པོ་ལྟར། །
གང་ལ་བརྟེན་ནས་ཡུད་ཀྱིས་སྒྲོལ་འགྱུར་བ། །
དེ་ལ་བག་ཅན་རྣམས་ཀྱིས་ཅིས་མི་བརྟེན། །ཞེས་ངེས་པའི་སྡིག་པ་ཟིལ་
གྱིས་གནོན་པ་དམག་དཔོན་དཔའ་བོ་ལྟ་བུ་དང་། །
དེས་ནི་དུས་མཐའི་མེ་བཞིན་སྡིག་ཆེན་རྣམས། །
སྐད་ཅིག་གཅིག་གིས་ངེས་པར་སྲེག་པར་བྱེད། །
ཅེས་མ་ངེས་པའི་སྡིག་པ་དྲུངས་ནས་འབྱིན་པ་དུས་མཐའི་མེ་ལྟ་བུ་ལ་སོགས་པ་ཕན་ཡོན་
དཔག་ཏུ་མེད་པ་གསུངས་པའི་ཕྱིར་ལྷ་དང་བཅས་པའི་འཇིག་རྟེན་ན་བྱང་ཆུབ་ཀྱི་སེམས་ལས་
ཁྱད་པར་དུ་འཕགས་པའི་ཆོས་གཞན་མེད་དོ། །
ཕན་ཡོན་དེ་ལྟ་བུ་དང་ལྡན་པའི་བྱང་ཆུབ་ཀྱི་སེམས་ཀྱི་མཚན་ཉིད་ནི། རྫོགས་པའི་བྱང་ཆུབ་
བ།
150.



ཉམས་ཀྱི་སྣང་བ་བཤད་པའི་སྐབས།
ཀྱི་སྒྲུབ་པ་ཁྱད་པར་བ་ཞེས་བྱ་བ་སྟེ། དེས་རིགས་མི་མཐུན་འཁོར་བའི་སེམས་དང་། མྱ་ངན་
ལས་འདས་པ་གཉིས་ག་བཅད་པས་མི་གནས་པའི་མྱ་ངན་ལས་འདས་པའི་སེམས་སུ་གྲུབ་པའི་
ཕྱིར་རོ། །སྒྲུབ་པ་ཁྱད་པར་བ་དེ་ཡང་བསྒྲུབ་བྱ་ལ་སྒྲུབ་པར་བཏགས་པའི་ཕྱིར་སྒྲིབ་པ་སྤངས་
པའི་སེམས་བསྐྱེད་ལ་མ་ཁྱབ་པའི་སྐྱོན་ཡང་མེད་ཅེས་ཆོས་རྗེ་ས་སྐྱ་པཎྜི་ཏས་བཤད་དོ། །དེ་ལྟ་
བུའི་བྱང་ཆུབ་ཀྱི་སེམས་ཆོ་ག་ལས་ཐོབ་པར་བྱེད་པ་ལ་སེམས་བསྐྱེད་ཅེས་བྱ་ལ། དེ་ཉིད་ལ་མི་
མཐུན་ཕྱོགས་སྤོང་བའི་སེམས་པ་རྒྱུན་ཆགས་ཡོད་ན་སྡོམ་པར་འགྱུར་རོ། །
དབྱེ་ན་ཡུལ་གྱི་སྒོ་ནས་ཀུན་རྫོབ་དང་དོན་དམ་གཉིས། སྐྱེ་ཚུལ་གྱི་སྒོ་ནས་བརྡ་ལས་བྱུང་
བ་དང༌། ཆོས་ཉིད་ཀྱིས་ཐོབ་པ་གཉིས། ངོ་བོའི་སྒོ་ནས་སྨོན་པ་དང་འཇུག་པ་གཉིས། ས་
མཚམས་ཀྱི་སྒོ་ནས་མོས་པས་ཐོབ་པ། ལྷག་བསམ་དག་པ། རྣམ་པར་སྨིན་པ། སྒྲིབ་པ་སྤངས་
པ་སྟེ་བཞི། དཔེའི་སྒོ་ནས་ས་ལྟ་བུ་ནས་སྤྲིན་ལྟ་བུའི་བར་རམ། གྲོགས་ཀྱི་སྒོ་ནས་འདུན་པ་དང་
ལྡན་པ་ནས་ཆོས་ཀྱི་སྐུ་དང་ལྡན་པའི་བར་ཉེར་གཉིས་སོ། །་
༢ སྨོན་འཇུག་རིམ་གྱིས་སྦྱོང་བ་ཀུན་རྫོབ་བྱང་སེམས་བསྒོམ་པ།
༡༽ གཞན་ཕྱིར་འབྲས་བུ་འདོད་པ་སྨོན་པའི་སེམས་བསྒོམ་པ།
དེ་ལྟར་སྤྱིའི་རྣམ་གཞག་ངེས་པར་བྱས་ནས་སྐབས་ཀྱི་དོན་ཉམས་སུ་ལེན་པ་ལ།
སྨོན་འཇུག་རིམ་གྱིས་སྦྱོང་བ་ཀུན་རྫོབ་སེམས། །
ཞི་ལྷག་ཟུང་དུ་འབྲེལ་བ་དོན་དམ་སེམས། །ཞེས་སོ། །
དེའི་དང་པོ་ལ། གཞན་ཕྱིར་འབྲས་བུ་འདོད་པ་སྨོན་པའི་སེམས། །
འབྲས་ཕྱིར་ལམ་ལ་སློབ་པ་འཇུག་པའི་སེམས། །
ཞེས་པའི་དང་པོ་སྨོན་པའི་བདག་ཉིད་ཅན་ནི། གཞན་དོན་གྱི་ཆེད་དུ་རྫོགས་བྱང་ལ་སྨོན་



དཔལ་ས་སྐྱའི་རིག་མཛོད།།
པའི་སེམས་ཏེ། མགོན་པོ་བྱམས་པས།
སེམས་བསྐྱེད་པ་ནི་གཞན་དོན་ཕྱིར། །
ཡང་དག་རྫོགས་པའི་བྱང་ཆུབ་འདོད། །
ཅེས་སོ། །དེ་ལྟ་བུའི་སྨོན་སེམས་སྐྱེས་པ་ལ་ཕན་ཡོན་དཔག་ཏུ་མེད་པ་ཡོད་དེ།
སྤྱོད་འཇུག་ལས།
སེམས་ཅན་རྣམས་ཀྱི་ཀླད་ནད་ཙམ། ། །
བསལ་ལོ་སྙམ་དུ་བསམ་ན་ཡང་། །
ཕན་འདོགས་བསམ་པ་དང་ལྡན་ཏེ། ། །
བསོད་ནམས་དཔག་མེད་ལྡན་གྱུར་ན། །
སེམས་ཅན་རེ་རེའི་མི་བདེ་བ། །
དཔག་ཏུ་མེད་པ་བསལ་འདོད་ཅིང་། །
རེ་རེའང་ཡོན་ཏན་དཔག་མེད་དུ། །
བསྒྲུབ་པར་འདོད་པ་སྨོས་ཅི་དགོས། །
ཞེས་སོ། །དེས་ན་བྱང་ཆུབ་ཏུ་སྨོན་པའི་སེམས་འདི་སྐྱེ་བ་ཤིན་ཏུ་དཀོན་ཞིང་། སྐྱེས་ན་
ཕན་ཡོན་བསམ་གྱིས་མི་ཁྱབ་པ་དང་ལྡན་པ་ཡིན་ཏེ། དེ་ཉིད་ལས།
ཕའམ་ཡང་ན་མ་ཡང་རུང་། །
སུ་ལ་འདི་འདྲའི་ཕན་སེམས་ཡོད། །
ལྷ་དང་དྲང་སྲོང་རྣམས་ཀྱང་རུང་། །
ཚངས་པ་ལ་ཡང་འདི་ཡོད་དམ། །
སེམས་ཅན་དེ་དག་ཉིད་ལ་སྔོན། །
158



ཉམས་ཀྱི་སྣང་བ་བཤད་པའི་སྐབས།
རང་གི་དོན་དུའང་འདི་འདྲའི་སེམས། །
རྨི་ལམ་དུ་ཡང་མ་རྨིས་ན། །
གཞན་གྱི་དོན་དུ་ག་ལ་སྐྱེ། ། :: 1:|:ཀྱི །
ཞེས་སོ། །འོ་ན་བྱང་ཆུབ་ཀྱི་སེམས་དེ་རྒྱུ་གང་ལས་སྐྱེ་ཞེ་ན། སྙིང་རྗེ་ཆེན་པོ་ལས་ཏེ། བྱང་
ཆུབ་སེམས་དཔའི་སྡེ་སྣོད་ལས། འདི་ལ་བྱང་ཆུབ་སེམས་དཔའི་བྱང་ཆུབ་ཏུ་མངོན་པར་མོས་
པའི་སྔོན་དུ་འགྲོ་བ་ནི་སྙིང་རྗེ་ཆེན་པོ་ཡིན་ནོ་ཞེས་སོ། །དེས་ན་རྒྱུ་སྙིང་རྗེ་མེད་ན་འབྲས་བུ་བྱང་
ཆུབ་ཀྱི་སེམས་མི་འབྱུང་ཞིང་། སྙིང་རྗེའང་བྱམས་པའི་རྩ་བ་ཅན་ཡིན་པས་བྱམས་སྙིང་རྗེ་གཉིས་
བཅོས་མ་ཙམ་མ་ཡིན་པ་རྒྱུད་ལ་བསྐྱེད་དེ། དམིགས་ཡུལ་རྣམས་བདེ་བ་དང་ལྡན་འདོད་དང་།
སྡུག་བསྔལ་དང་བྲལ་འདོད་ཀྱི་བློ་སྐྱེས་པ་ན། འདི་རྣམས་བདེ་བ་ལ་འགོད་པ་དང་། སྡུག་བསྔལ་
ལས་སྒྲོལ་བ་བདག་ལ་བབ་ཅིང་དེ་ལྟར་དུ་སྤྲོ་ཡང་། ད་ལྟ་བདག་ལ་དེ་ལྟ་བུའི་ནུས་པ་མེད།
བདག་ལས་ལྷག་པའི་ཚངས་པ་དང་བརྒྱ་བྱིན་ལ་སོགས་པ་འཇིག་རྟེན་པའི་ཆེན་པོ་རྣམས་ལའང་
མེད༑ ཉན་ཐོས་དང་རང་སངས་རྒྱས་ལ་སོགས་པ་འཕགས་པའི་ཁོངས་སུ་གཏོགས་པ་རྣམས་
ལའང་མེད། སུ་ལ་ཡོད་ན་རྣམ་པ་ཐམས་ཅད་མཁྱེན་པ་རྫོགས་པའི་སངས་རྒྱས་ལ་ཡོད་དེ། དེའི་
རྒྱུ་མཚན་སངས་རྒྱས་དེ་སྐྱོན་གྱི་ཉེས་པ་ཐམས་ཅད་དང་བྲལ། ཡོན་ཏན་གྱི་ཆོས་ཐམས་ཅད་དང་
ལྡན༑ བདེ་བ་དམ་པའི་གོ་འཕང་ལ་དབང་འབྱོར། འགྲོ་བ་མ་ལུས་པ་སྲིད་ཞིའི་རྒུད་པ་ལས་
སྐྱོབ་པའི་ཐུགས་རྗེ་དང་ཕྲིན་ལས་མངའ། གསོལ་བ་བཏབ་ན་གནས་སྐབས་དང་མཐར་ཐུག་
གི་དོན་ཐམས་ཅད་བདེ་བླག་ཏུ་སྩོལ་བར་ནུས་པ་དེ་སངས་རྒྱས་ཉག་གཅིག་ལས་གཞན་སུ་ཡང་
མེད་པས། དེ་ལྟ་བུའི་གོ་འཕང་དེ་ཅི་ནས་ཀྱང་ཐོབ་པར་བྱ། དེ་ཐོབ་ནས་སེམས་ཅན་རྣམས་
གནས་སྐབས་སུ་དེད་དཔོན་ཐབས་ལ་མཁས་པས་རྒྱ་མཚོའི་གླིང་དུ་ཡིད་འོང་གི་གྲོང་ཁྱེར་སྤྲུལ་
ནས་ལམ་གྱིས་དུབ་པའི་ཚོང་པ་རྣམས་དབུགས་འབྱིན་པ་ལྟར། གདུལ་བྱ་རིགས་ཅན་གསུམ་སོ་
DEERE
159



དཔལ་ས་སྐྱའི་རིག་མཛོད།
11:
སོའི་བསམ་པ་དང་མཐུན་པར་ཐེག་པ་གསུམ་གྱི་སྒོ་ནས་མྱ་ངན་ལས་འདས་པའི་ས་ལ་བཞག་སྟེ།
འཁོར་བའི་སྡུག་བསྔལ་ལས་དབུགས་ཕྱུང་ནས། རིགས་ཅན་གསུམ་ཀ་རིམ་གྱིས་སྦྱངས་ལ་
མཐར་མཁའ་ཁྱབ་ཀྱི་སེམས་ཅན་ཐམས་ཅད་སངས་རྒྱས་ཀྱི་གོ་འཕང་ལ་གཞག་པར་བྱའོ་སྙམ་
པའི་བློ་བཅོས་མིན་སྐྱེད་པ་སྟེ། སྨོན་སེམས་དམིགས་ཁྲིད་དུ་བྱས་ནས་ཉམས་སུ་ལེན་པ་ནི་བརྒྱུད་
པ་འདི་པ་ཁོ་ནའི་ལུགས་ཡིན་ནོ་ཞེས་གསུང་ངོ༌། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཀྱེ་མ་བདག་གི་དྲིན་ཅན་གྱི་ཕ་དང་མར་གྱུར་པའི་སེམས་
ཅན་འདི་རྣམས་འདོད་པ་བདེ་བ་འདོད་ཀྱང་། བདེ་བ་ཐོབ་པའི་ཐབས་ལ་མི་མཁས་པའི་དབང་
གིས། ལ་ལ་ནི་སྡུག་བསྔལ་དངོས་ལ་ལོངས་སྤྱོད། ལ་ལ་ནི་སྡུག་བསྔལ་གྱི་རྒྱུ་མི་དགེ་བ་རྔམ་
པོ་ཆེ་ལ་ལོངས་སྤྱོད། མ་རིག་པའི་ལིང་ཐོག་གིས་ནི་ལྡོངས། ཐར་པའི་རྟེན་གྱི་འཁར་བ་དང་
ནི་བྲལ། དགེ་བའི་བཤེས་གཉེན་གྱི་དམིགས་བུ་བས་ནི་མ་ཟིན། མཐོ་རིས་དང་ཐར་པའི་ལམ་
ནས་རྡེག་འཆོས་ཤིང་ངན་སོང་གསུམ་གྱི་གཡང་ཁར་འགྲིམ་པ་འདི་རྣམས་སྙིང་རེ་རྗེ་ཞེས་ཡུན་
རིང་དུ་བསམ། སྙིང་རྗེའོ་བྱས་ནས་བཞག་པས་མི་ཕན། འདི་རྣམས་སྡུག་བསྔལ་ལས་བསྒྲལ།
བདེ་བ་ལ་འགོད་དགོས། དེའི་ནུས་པ་ད་ལྟ་བདག་ལ་མེད། སུ་ལ་ཡོད་ན། དོན་གཉིས་མཐར་
ཕྱིན་རྫོགས་པའི་སངས་རྒྱས་ཁོ་ན་ལ་ཡོད་དེ། སངས་རྒྱས་ཀྱི་སྐུ་ལས་འོད་ཟེར་རེ་རེ་བཀྱེ་བས་
ཀྱང་སེམས་ཅན་དཔག་ཏུ་མེད་པ་མྱ་ངན་ལས་འདས་པའི་གོ་འཕང་ལ་འགོད་ནུས། ཆོས་ཐུན་
རེ་གསུངས་པས་ཀྱང་སེམས་ཅན་དཔག་ཏུ་མེད་པ་མྱ་ངན་ལས་འདས་པའི་གོ་འཕང་ལ་འགོད་
ནུས་ཏེ་མདོར་ན་མཐོང་ཐོས་དྲན་རེག་དངོས་དང་བརྒྱུད་པའི་སྒོ་ནས་སེམས་ཅན་དཔག་ཏུ་མེད་པའི་
དོན་བདེ་བླག་ཏུ་སྒྲུབ་པར་ནུས་པ་སངས་རྒྱས་ཁོ་ནར་འདུག་པས། བདག་གིས་མ་རྒན་སེམས་
160



ཉམས་ཀྱི་སྣང་བ་བཤད་པའི་སྐབས།
ཅན་ཐམས་ཅད་ཀྱི་དོན་དུ་རྣམ་མཁྱེན་རྫོགས་པའི་སངས་རྒྱས་དེ་ཐོབ་ན་ཅི་མ་རུང་། ཅི་ནས་ཀྱང་
བདག་གིས་རྫོགས་པའི་སངས་རྒྱས་ཀྱི་གོ་འཕང་དེ་ཐོབ་པར་བྱའོ་སྙམ་པའི་བློ་སྐོམ་པ་ཆུ་འདོད་
པ་ལྟར་བསྐྱེད་ལ། བདག་སངས་རྒྱས་ནས་སེམས་ཅན་ཐམས་ཅད་གནས་སྐབས་སུ་ཐེག་པ་
གསུམ་གྱི་སྒོ་ནས་མྱ་ངན་ལས་འདས་པའི་ས་ལ་བཞག་སྟེ། རིགས་ཅན་གསུམ་ཀ་རིམ་གྱིས་སྦྱངས་
ལ་མཐར་ཐམས་ཅད་ཀྱང་སངས་རྒྱས་ཀྱི་གོ་འཕང་ལ་གཞག་པར་བགྱིའོ་ཞེས་སྙིང་ཐག་པ་ནས་
བསམ། དེ་ལྟར་དུ་འགྱུར་བར་བླ་མ་དང་དཀོན་མཆོག་མཁྱེན་སྙམ་པའི་གདུང་ཤུགས་དྲག་
པོས་གསོལ་བ་གདབ། ཐུན་མཚམས་སུ་ཡང་ཡོན་ཏན་ཡིད་བཞིན་གྱི་ནོར་བུ་རིན་པོ་ཆེ་དུ་མའི་
འབྱུང་གནས་སུ་གྱུར་པའི་རྫོགས་པའི་སངས་རྒྱས་དེ་ཐོབ་ན་ཅི་མ་རུང་ཞེས་རྒྱུན་ཆགས་སུ་བསམ།
ཉིན་མཚན་དུས་དྲུག་གམ་སྔ་དྲོ་དགོང་མོའི་དུས་ཡན་ལག་བདུན་པ་སྔོན་དུ་འགྲོ་བས་སྤྱོད་འཇུག་
ནས་འབྱུང་བ་ལྟ་བུའི་སྐྱབས་སུ་འགྲོ་བ་དང་སྨོན་འཇུག་གི་སེམས་བསྐྱེད་བསྡུས་པ་ཙམ་རེ་མ་ཆག་
པར་ལེན་པ་གལ་ཆེའོ། །
༢༽ འབྲས་ཕྱིར་ལམ་ལ་སློབ་པ་འཇུག་པའི་སེམས་བསྒོམ་པ།
༼༡ འཇུག་པའི་སེམས་སྤྱིར་བཤད་པ།
གཉིས་པ་འབྲས་ཕྱིར་ལམ་ལ་སློབ་པ་འཇུག་པའི་སེམས་ནི། རྫོགས་བྱང་གི་ཆེད་དུ་གཞན་
དོན་ལ་འཇུག་པ་སྟེ། སྨོན་འཇུག་གི་ཁྱད་པར་རིམ་པ་ལྟར་སྤྱོད་འཇུག་ལས།
འགྲོ་བར་འདོད་དང་འགྲོ་བ་ཡི། །
བྱེ་བྲག་ཇི་ལྟར་ཤེས་པ་ལྟར། །
དེ་བཞིན་མཁས་པས་འདི་གཉིས་ཀྱི། །
བྱེ་བྲག་རིམ་བཞིན་ཤེས་པར་བྱ། །
འ161.



དཔལ་ས་སྐྱའི་རིག་མཛོད།
ཞེས་སོ། །དེ་བས་ན་གཞན་གྱི་སྡུག་བསྔལ་ལ་མི་བཟོད་པའི་སྙིང་རྗེ་ཆེན་པོས་ཀུན་ནས་
བསླངས་ཏེ་གཞན་དོན་དུ་རྫོགས་པའི་བྱང་ཆུབ་དོན་དུ་གཉེར་བའི་བློ་སྐྱེས་ནས་སྙིང་ལས་ཆུང་
ངུར་མི་འདུག་པར་དེ་ཐོབ་པའི་ཐབས་ལ་འབད་པར་བྱ་དགོས་ཏེ། མགོན་པོ་བྱམས་པས། །
མགོ་ལ་སེམས་ཅན་ཁུར་ཆེན་ཁྱེར་བ་ཡི། །
བློ་ལྡན་མཆོག་དེ་དལ་གྱིས་འགྲོ་མི་མཛེས། །
བདག་གཞན་སྣ་ཚོགས་འཆིང་བས་རབ་བཅིངས་པ། །
བརྩོན་པ་བརྒྱ་འགྱུར་དུ་ནི་བྱ་བ་རིགས། །
ཞེས་སོ། །འོ་ན་བླ་ན་མེད་པའི་བྱང་ཆུབ་བསྒྲུབ་པའི་ཐབས་ཅི་ལྟ་བུ་ཞིག་ཡིན་ཞེ་ན། རང་
དོན་ཡལ་བར་དོར་ནས། གཞན་གྱི་དོན་སྒྲུབ་པ་ཡིན་ཏེ། སྤྱོད་འཇུག་ལས།
ན་ འ ཇིག་རྟེན་བདེ་བ་ཇི་སྙེད་པ། །
དེ་ཀུན་གཞན་བདེ་འདོད་ལས་བྱུང༌། །
འཇིག་རྟེན་སྡུག་བསྔལ་ཇི་སྙེད་པ། །
དེ་ཀུན་བདག་བདེ་འདོད་ལས་བྱུང་། །
མང་དུ་བཤད་ལྟ་ཅི་ཞིག་དགོས། །
བྱིས་པ་རང་གི་དོན་བྱེད་དང་། །
ཐུབ་པ་གཞན་གྱི་དོན་མཛད་པ། །
འདི་གཉིས་ཀྱི་ནི་ཁྱད་པར་ལྟོས། །
ཞེས་སོ། །དེས་ན་འོ་སྐོལ་རྣམས་སྔོན་ཆད་འཁོར་བ་ལས་མ་ཐར་ཞིང་སྡུག་བསྔལ་སྣ་
ཚོགས་མྱོང་དགོས་པ་བྱུང་བ་ཡང་དྲིན་ཅན་གྱི་ཕ་མར་གྱུར་པའི་སེམས་ཅན་རྣམས་ཡལ་བར་དོར་
ནས་རང་ཉིད་ཁོ་ན་གཅེས་པར་འཛིན་པའི་བློས་རང་དོན་འབའ་ཞིག་བསྒྲུབས་པས་ལེན་པ་ཡིན་
162



ཉམས་ཀྱི་སྣང་བ་བཤད་པའི་སྐབས།
ཏེ༑ ཐོག་མ་མེད་པ་ནས་ང་མེད་ལ་ང་དང་། བདག་མེད་ལ་བདག་ཏུ་བཟུང་ནས་དེ་ཉིད་ལ་
གཅེས་སྤྲས་དང་ཁ་འཛིན་བྱ་བའི་ཕྱིར་གཞན་ལ་གནོད་པ་སྐྱེལ་བ་ལ་སོགས་པའི་སྒོ་ནས་མི་དགེ་
བ་བསགས་པས་འཁོར་བར་སྡུག་བསྔལ་སྣ་ཚོགས་མྱོང་དགོས་པ་བྱུང་བ་ཡིན་པའི་ཕྱིར་ཏེ། སྤྱོད་
འཇུག་ལས།
ཡིད་ཁྱོད་རང་དོན་བྱེད་འདོད་པས། །
བསྐལ་པ་གྲངས་མེད་འདས་གྱུར་ཀྱང་། །
ངལ་བ་ཆེན་པོ་དེ་ལྟ་བུས། །
ཁྱོད་ཀྱིས་སྡུག་བསྔལ་འབའ་ཞིག་བསྒྲུབས། །
ཞེས་སོ། །དེ་བས་ན་བདག་གཅེས་འཛིན་ལ་དགྲར་བལྟས་ནས་སྒོ་གསུམ་གྱི་སྤྱོད་པ་
ཐམས་ཅད་གཞན་དོན་དུ་ཅི་འགྱུར་གྱི་ཐབས་ལ་བསླབ་པར་བྱ་དགོས་སོ། །
)
༼༢ བདག་གཞན་མཉམ་པ་བསྒོམ་པ།
དེ་ཉམས་སུ་བླང་བ་ལ་གསུམ་སྟེ། བདག་གཞན་མཉམ་པ་བསྒོམ་པ། བརྗེ་བ་བསྒོམ་པ།
དེ་དག་གི་སྤྱོད་པ་ལ་བསླབ་པའོ། །དང་པོ་ནི། ཐོག་མ་ཉིད་ནས་བརྗེ་བ་བསྒོམ་མི་ནུས་པ་རྣམས་
དང་པོར་མཉམ་པ་ཙམ་ལ་བློ་སྦྱང་སྟེ། གོམས་ནས་བརྗེ་བ་ལ་རིམ་གྱིས་འདྲེན་པའི་ཐབས་མཁས་
ཏེ༑ དེ་ཉིད་ལས། །
བདག་དང་གཞན་དུ་མཉམ་པ་ནི། །
དང་པོ་ཉིད་དུ་འབད་དེ་བསྒོམ། །
བདེ་དང་སྡུག་བསྔལ་མཉམ་པས་ན། །
ཐམས་ཅད་བདག་བཞིན་བསྲུང་བར་བྱ། །
163



དཔལ་ས་སྐྱའི་རིག་མཛོད། །
ཞེས་སོ། །དེ་ལ་བདག་གཞན་མཉམ་པའི་དོན་ནི་བདག་བདེ་བ་འདོད་པ་ལྟར། སེམས་
ཅན་གཞན་ཡང་བདེ་བ་འདོད་པ་ཤ་སྟག་ཡིན་པས། སེམས་ཅན་གྱི་བདེ་བ་སྒྲུབ་པའི་གྲོགས་
བདག་གིས་བྱ། བདག་སྡུག་བསྔལ་མི་འདོད་པ་ལྟར་སེམས་ཅན་གཞན་ཡང་སྡུག་བསྔལ་མི་
འདོད་པ་ཤ་སྟག་ཡིན་པས། སེམས་ཅན་གྱི་སྡུག་བསྔལ་སེལ་བའི་གྲོགས་བདག་གིས་བྱ་སྙམ་
དུ་བསམ་པ་སྟེ། དེ་ཉིད་ལས། །
གང་ཚེ་བདག་དང་གཞན་གཉི་ག །
བདེ་བ་འདོད་དུ་མཚུངས་པ་ལ། །
བདག་དང་ཁྱད་པར་ཅི་ཡོད་ན། །
གང་ཕྱིར་བདག་གཅིག་བདེ་བར་བརྩོན། ། །
གང་ཚེ་བདག་དང་གཞན་གཉི་ག །
སྡུག་བསྔལ་མི་འདོད་མཚུངས་པ་ལ། །
བདག་དང་ཁྱད་པར་ཅི་ཡོད་ན། །
གང་ཕྱིར་གཞན་མིན་བདག་སྲུང་བྱེད། །
ཅེས་སོ། །གལ་ཏེ་སེམས་ཅན་གཞན་གྱི་སྡུག་བསྔལ་གཞན་ཉིད་ཀྱིས་བསྲུང་བར་འོས་ཀྱི།
ཁོ་བོ་ཅག་གིས་བསྲུང་བར་མི་འོས་སོ་སྙམ་ན། དེ་ལྟར་ན་རྐང་པ་ལ་ཚེར་མ་ཟུག་པ་ལག་པས་
འབྱིན་པ་མི་འོས་པར་འགྱུར་ཏེ། སྡུག་བསྔལ་མྱོང་བ་པོ་དེ་ཉིད་ལས་གཞན་པས་དེའི་སྡུག་བསྔལ་
བསྲུང་བར་མི་འོས་པའི་ཕྱིར་ཏེ། དེ་ཉིད་ལས།
དེ་ནི་དེ་ཉིད་ཀྱིས་བསྲུང་ན། །
རྐང་པའི་སྡུག་བསྔལ་ལག་པས་མིན། །
ཞེས་སོ། །མི་མཚུངས་ཏེ། རྐང་པ་རང་གི་ཡིན་ལ། སེམས་ཅན་གཞན་ཡིན་པས་སོ་ཞེ་ན།
SE
164



ཉམས་ཀྱི་སྣང་བ་བཤད་པའི་སྐབས།
མ་ཡིན་ཏེ། རྐང་པ་ནི་ཕ་མའི་ཁུ་ཁྲག་ལས་བྱུང་བ་ལ་བདག་གི་རྐང་པ་ཞེས་བཟུང་བས་གོམས་
པའི་དབང་གིས་དེ་ལྟར་དུ་སྣང་བ་ཙམ་ཡིན་ལ། སེམས་ཅན་ལ་ཡང་བདག་གི་སེམས་ཅན་ཞེས་
བཟུང་ན་གོམས་པའི་དབང་གིས་དེ་ལྟར་དུ་སྣང་བ་འབྱུང་བའི་ཕྱིར་ཏེ། དེ་ཉིད་ལས། །
དེ་བས་འདི་ལྟར་གཞན་དག་གི །
ཁུ་བ་ཁྲག་གི་ཐིགས་པ་ལ། །
ཁྱོད་ཀྱིས་ངར་འཛིན་བྱས་པ་ལྟར། །
དེ་བཞིན་གཞན་ལའང་གོམས་པར་གྱིས། ། ཞེས་དང་།
ཇི་ལྟར་བདག་མེད་ལུས་འདི་ལ། ། །
གོམས་པས་བདག་གི་བློ་འབྱུང་བ། །
དེ་བཞིན་སེམས་ཅན་གཞན་ལ་ཡང་། །
གོམས་པས་བདག་བློ་ཅིས་མི་སྐྱེ། །
ཞེས་སོ། །མདོར་ན་བདག་དང་སེམས་ཅན་གཉི་ག་བདེ་བ་འདོད་པར་ཡང་མཚུངས། སྡུག་
བསྔལ་མི་འདོད་པར་ཡང་མཚུངས་པས་ན། སེམས་ཅན་གཞན་གྱི་འདོད་པའི་གེགས་བྱེད་ཅིང་། །
མི་འདོད་པ་སྐྱེད་པར་བྱེད་པའི་སྐྱེ་བོ་མ་རབས་ཀྱི་སྤྱོད་པ་ཐམས་ཅད་སྤངས་ནས་ལྷག་པའི་བསམ་
པ་རྣམ་པར་དག་པས་གཞན་གྱི་སྡུག་བསྔལ་སེལ་བ་དང་། བདེ་བ་སྒྲུབ་པའི་ཐབས་ལ་འབད་
པར་བྱ་དགོས་ཏེ། དེ་ཉིད་ལས།
བདག་གིས་གཞན་གྱི་སྡུག་བསྔལ་བསལ། །
སྡུག་བསྔལ་ཡིན་ཕྱིར་བདག་སྡུག་བཞིན། །
བདག་གིས་གཞན་ལ་ཕན་པར་བྱ། །
སེམས་ཅན་ཡིན་ཕྱིར་བདག་ལུས་བཞིན། །
165



དཔལ་ས་སྐྱའི་རིག་མཛོད།
ཞེས་སོ། །གལ་ཏེ་བདག་གིས་སེམས་ཅན་གྱི་སྡུག་བསྔལ་སེལ་བ་དང་བདེ་བ་བསྒྲུབ་
པར་དམ་བཅས་ཀྱང་། དེ་ལྟར་བསྒྲུབ་པར་མི་ནུས་སོ་སྙམ་ན། ལས་དང་པོ་པས་དངོས་སུ་མ་
ནུས་ཀྱང་སྙིང་ཐག་པ་ནས་བསམ་པ་དེ་ལྟ་བུ་དང་མ་བྲལ་བར་བྱས་ཏེ། སྦྱོར་བའི་སྒོ་ནས་རང་
གི་ནུས་ཚོད་ཀྱིས་གཞན་ལ་ཕན་པ་ཅི་ནུས་བསྒྲུབས་པས་རིམ་གྱིས་གཞན་དོན་རྒྱ་ཆེན་པོ་འབྱུང་
སྟེ༑ མགོན་པོ་ཀླུ་སྒྲུབ་ཀྱིས།
གཞན་ཕན་ལས་ལ་མཐུ་མེད་ཀྱང་། །
དེ་ཡི་བསམ་པ་རྟག་ཏུ་བྱ། ། ལ་
གང་ལ་བསམ་པ་དེ་ཡོད་པ། །
དེ་ནི་དེ་ལ་དོན་གྱིས་ཞུགས། ། ཞེས་སོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། སྐྱབས་འགྲོ་གསོལ་འདེབས་སྔོན་དུ་འགྲོ་བས། མར་གྱུར་
འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་
རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ། དེའི་ཆེད་དུ་ཟབ་མོའི་ལམ་ཉམས་སུ་བླང་བར་བགྱིའོ་
ཞེས་པའམ། ཡང་ན་དོན་དྲན་བཞིན་པས།
མར་གྱུར་འགྲོ་རྣམས་སྲིད་ལས་བསྒྲལ་བྱའི་ཕྱིར། །
བདག་གིས་རྫོགས་པའི་བྱང་ཆུབ་ཐོབ་པར་བྱ། །
དེ་ཡི་ཆེད་དུ་སངས་རྒྱས་ཀུན་གྱི་ལམ། །
ཟབ་མོའི་རྣལ་འབྱོར་ཉམས་སུ་བླང་བར་བགྱི། །
ཞེས་ལན་གསུམ་བརྗོད་ལ། ཀྱེ་མ་བདག་སེམས་ཅན་ཐམས་ཅད་ཀྱི་དོན་དུ་བླ་ན་མེད་
a



ཉམས་ཀྱི་སྣང་བ་བཤད་པའི་སྐབས།།
པའི་བྱང་ཆུབ་ཆེན་པོ་ཐོབ་པར་འདུན་ཞིང་སྤྲོ་ཡང་། ཇི་སྲིད་དུ་བདག་ཏུ་འཛིན་པ་མ་ཐུལ་ཞིང་
སྒོ་གསུམ་གྱི་བྱ་བ་ཐམས་ཅད་སེམས་ཅན་གྱི་དོན་དུ་འགྱུར་བ་ཞིག་མ་བྱུང་གི་བར་དུ་འཚང་རྒྱ་
བར་མི་ནུས་པ་ཞིག་ན། ད་ནི་བདག་གིས་ཕུང་ཁྲོལ་ཐམས་ཅད་ཀྱི་རྩ་བ་བདག་གཅེས་པར་འཛིན་
པ་སྤངས་ཏེ། བྱ་བྱེད་ཐམས་ཅད་སེམས་ཅན་གྱི་དོན་དུ་འགྱུར་བའི་ཐབས་རྨད་དུ་བྱུང་བ་རྒྱལ་
སྲས་བྱང་ཆུབ་སེམས་དཔའ་རྣམས་ཀྱིས་བགྲོད་པ་གཅིག་པའི་ལམ་འདི་ལྟ་བུ་ལ་བརྟེན་ཏེ་གནས་
པར་བགྱིའོ་ཞེས་བསམ་ལ། དེ་ཡང་བདག་བདེ་བར་འདོད་པ་ལྟར་དུ་སེམས་ཅན་དུ་གཏོགས་
པ་ཐམས་ཅད་ཀྱང་བདེ་བ་འདོད་པ་ཤ་སྟག་ཡིན་པས། དུས་དེ་རིང་ནས་བརྩམས་ཏེ་སེམས་
ཅན་ཐམས་ཅད་ཀྱི་བདེ་བ་རྒྱུ་དང་བཅས་པ་སྒྲུབ་པའི་གྲོགས་བདག་གིས་བྱ། བདག་སྡུག་བསྔལ་
མི་འདོད་པ་ལྟར་དུ་སེམས་ཅན་དུ་གཏོགས་པ་ཐམས་ཅད་ཀྱང་སྡུག་བསྔལ་མི་འདོད་པ་ཤ་སྟག་
ཡིན་པས། དུས་དེ་རིང་ནས་བརྩམས་ཏེ་སེམས་ཅན་ཐམས་ཅད་ཀྱི་སྡུག་བསྔལ་རྒྱུ་དང་བཅས་
པ་སེལ་བའི་གྲོགས་བདག་གིས་བྱ་ཞེས་ཡུན་རིང་དུ་བསམ་ཞིང་། དེ་ལྟར་གྱུར་ན་རེ་དགའ་སྙམ་
པའི་བློ་བཅོས་མ་མ་ཡིན་པ་བསྐྱེད་དོ། །
༼༣ བདག་གཞན་བརྗེ་བ་བསྒོམ་པ།
གཉིས་པ་བརྗེ་བ་བསྒོམ་པ་ནི། མྱུར་དུ་སངས་རྒྱས་ཐོབ་པར་འདོད་པས་བདག་གཞན་
བརྗེ་བའི་བྱང་ཆུབ་ཀྱི་སེམས་བསྒོམ་པ་ལ་འབད་པར་བྱ་དགོས་ཏེ། སྤྱོད་འཇུག་ལས། །
གང་ཞིག་བདག་དང་གཞན་རྣམས་ནི། །
མྱུར་དུ་བསྐྱབ་པར་འདོད་པ་དེས། །
བདག་དང་གཞན་དུ་བརྗེ་བ་ཡི། །
གསང་བའི་དམ་པ་སྤྱད་པར་བྱ། །
16|



དཔལ་ས་སྐྱའི་རིག་མཛོད། ་་
ཞེས་སོ། །གལ་ཏེ་བདག་གཞན་མཉམ་པའི་སེམས་ཙམ་ལ་བརྟེན་ན་བྱང་ཆུབ་འགྲུབ་
པར་མི་འགྱུར་རམ་ཞེ་ན། མི་འགྱུར་ཏེ། དེ་ཉིད་ལས།
བདག་བདེ་གཞན་གྱི་སྡུག་བསྔལ་དག ། ་
ད་ ཡ ང་དག་བརྗེ་བར་མ་བྱས་ན། །
བ ་ སངས་རྒྱས་ཉིད་དུ་མི་འགྲུབ་ཅིང་། ། ::
འཁོར་བ་ན་ཡང་བདེ་བ་མེད། །
ཅེས་སོ། །དེའི་རྒྱུ་མཚན་སེམས་ཅན་ཐམས་ཅད་ཐོག་མ་མེད་པ་ནས་མ་དྲིན་ཅན་དུ་གྱུར་
པ་ཤ་སྟག་ཡིན་པས་སྔར་ཡང་དྲིན་ཆེ་ལ། ད་དུང་ཡང་བླ་ན་མེད་པའི་བྱང་ཆུབ་སྒྲུབ་པ་སེམས་
ཅན་ལ་རགས་ལས་པ་སོགས་རྒྱུ་མཚན་དུ་མའི་སྒོ་ནས་ཤིན་ཏུ་དྲིན་ཆེ་བའི་ཕྱིར། སེམས་ཅན་
གྱི་སྡུག་བསྔལ་རྒྱུ་དང་བཅས་པ་ཐམས་ཅད་རང་ཐོག་ཏུ་ལེན་པ་དང་། རང་གི་བདེ་དགེ་ཐམས་
ཅད་སེམས་ཅན་ལ་སྟེར་བར་སྤྲོ་ཞིང་འདུན་པར་བྱ་དགོས་ཀྱི། བསམ་སྦྱོར་དེ་ལྟ་བུ་ལས་བཟློག་
སྟེ༑ རང་བདེ་བའི་ཕྱིར་དུ་གཞན་སྡུག་བསྔལ་ལ་སྦྱར་ན་སངས་རྒྱས་ཐོབ་པ་ལྟ་ཞོག །ད་དུང་
འཁོར་བ་ལས་ཐར་བར་མི་ནུས་ཤིང་། དེར་ཡང་སྡུག་བསྔལ་འབའ་ཞིག་མྱོང་བར་འགྱུར་ཏེ།
དེ་ཉིད་ལས།
བདག་ཉིད་མཐོ་བར་འདོད་པ་དེ། །
ངན་འགྲོ་ངན་དང་གླན་པར་འགྱུར། །
དེ་ཉིད་གཞན་ལ་སྤོ་བྱས་ན། །
བདེ་འགྲོའི་རིམ་གྲོ་ཐོབ་པར་འགྱུར། །
བདག་གི་དོན་དུ་གཞན་བཀོལ་ན། །
བྲན་ལ་སོགས་པ་མྱོང་བར་འགྱུར། །



ཉམས་ཀྱི་སྣང་བ་བཤད་པའི་སྐབས། །
གཞན་གྱི་དོན་དུ་བདག་སྤྱད་ན། ། །
རྗེ་དཔོན་ཉིད་སོགས་མྱོང་བར་འགྱུར། །
ཞེས་སོ། །རང་གཅེས་འཛིན་གྱི་འགོང་བོ་འདི་དྲན་འཛིན་དྲག་པོས་འཕྲལ་དུ་མ་བཏུལ་ན།
ཐར་པ་དང་ཐམས་ཅད་མཁྱེན་པ་ལྟ་ཞོག །ཚེ་འདིའི་བྱ་བའང་མི་འགྲུབ་སྟེ། དཔོན་སློབ་དང་
གྲོགས་མཆེད་དང༌། ཉེ་འབྲེལ་ལ་སོགས་པ་སུ་དང་འགྲོགས་ཀྱང་གྲལ་ལ་རྩོད། གདན་ལ་རྩོད།
ཟས་ལ་རྩོད། ཐ་ན་ཚིག་མཐོ་དམན་ཙམ་ཡང་མི་བཟོད་པར་འཐབ་རྩོད་ཁོ་ནས་དུས་འདའ།
མི་ཚེ་རིལ་པོ་འདོད་པ་མ་གྲུབ་ཅིང་། མི་འདོད་པ་ཐོག་ཏུ་བབ་པའི་ངང་ལ་འགྲོ།རང་སྡུག་པ་མ་
གཏོགས་གཞན་གྱིས་ཅིར་ཡང་མི་བརྩི་བ་ཞིག་ལས་མི་འོང་ངོ༌། །མདོར་ན་ཉེས་པ་ཐམས་ཅད་
བདག་གཅེས་འཛིན་ལས་བྱུང་བ་ཡིན་པས། དེ་ལ་དགྲར་བལྟས་ནས་གཞན་གྱི་སྐྱོན་ཐམས་ཅད་
དེའི་སྟེང་དུ་བླངས་ཏེ་བདག་འཛིན་གྱི་འགོང་པོ་འདུལ་བ་དང་། ཕན་བདེ་ཐམས་ཅད་སེམས་
ཅན་ལ་བརྟེན་ནས་བྱུང་བ་ཡིན་པས། དེ་དག་ལ་གཉེན་དུ་བལྟས་ནས་བདེ་དགེ་ཐམས་ཅད་ཕ་མ་
སེམས་ཅན་གྱི་ཕྱོགས་སུ་གཏོང་བའི་བློ་འདི་ཡོད་ན་ཚུལ་ཁྲིམས་བསྲུང་བ་དང༌། ཐོས་བསམ་
བསྒོམ་གསུམ་ལ་སོགས་པ་དགེ་བའི་བྱ་བ་ཇི་སྙེད་ཅིག་བྱས་པ་ཐམས་ཅད་བྱང་ཆུབ་ཀྱི་རྒྱུར་འགྲོ་
ཞིང༑ དེ་ལས་གཞན་དུ་ན་ཅི་ཙམ་མཁས་བཙུན་བཟང་གསུམ་འཛོམ་པར་རློམ་ཞིང་དགེ་བ་ལ་
མངོན་པར་བརྩོན་ཡང་བདག་ཛིན་ལ་གཉེན་པོ་མ་ཐེངས་པའི་ཆོས་ཀྱིས་འཁོར་བ་ལས་འཕགས་
པར་མི་ནུས་པས། ཆོས་མཛད་རྣམས་ཀྱིས་གནད་འདི་ངེས་པ་ཤིན་ཏུ་གལ་ཆེའོ། །གལ་ཏེ་གཞན་
གྱི་སྡུག་བསྔལ་བདག་ལ་བླངས་ན་དེའི་སྡུག་བསྔལ་གྱི་ཁུར་བདག་གིས་མི་ཐེག་པའི་ཕྱིར། བདག་
གཞན་བརྗེ་བ་བསྒོམ་མི་ནུས་སོ་སྙམ་ན། སྐྱོན་མེད་དེ། དེ་ལྟར་བསྒོམས་པའི་ཕན་སེམས་ཀྱི་
ནུས་པས་གཞན་གྱི་སྡུག་བསྔལ་ཅི་རིགས་ཞི་བར་འགྱུར་བ་ལས། དེའི་སྡུག་བསྔལ་བདག་ལ་
སྨིན་པར་མི་འགྱུར་ཞིང་། དེ་མི་སྨིན་པ་ཙམ་དུ་མ་ཟད་དེ་ལྟར་བསྒོམ་པ་གོམས་པའི་དབང་གིས་
169



དཔལ་ས་སྐྱའི་རིག་མཛོད། །
\
སྐྱེgst
རང་ཉིད་ལ་གཅེས་པར་འཛིན་པའི་བློ་ལོག་སྟེ། གཞན་དོན་དུ་འགྱུར་ངེས་ན་མགོ་དང་རྐང་ལག་
ཀྱང་གཏོང་བ་ལ་ཇི་སྙམ་དུ་ཡང་མི་སེམས་པ་ལ་སོགས་པ་བྱང་ཆུབ་སེམས་དཔའི་སྤྱོད་པ་རྒྱ་མཚོ་
ལྟ་བུ་ལ་རིམ་གྱིས་སློབ་ནུས་པ་འབྱུང་ཞིང་། དེ་ལ་བརྟེན་ནས་རྫོགས་པའི་སངས་རྒྱས་ཐོབ་པར་
འགྱུར་བའི་ཕྱིར་ཏེ། སྤྱོད་འཇུག་ལས།
དེ་ལྟར་ངེས་པས་གཞན་དག་གི །
དོན་ལ་རབ་ཏུ་འཇུག་གྱིས་དང༌། །
ཐུབ་པའི་བཀའ་ནི་མི་བསླུ་བས། །
དེ་ཡི་ཡོན་ཏན་ཕྱིས་མཐོང་འགྱུར། །
ཞེས་གསུངས་པས། ཡང་དག་པར་རྫོགས་པའི་སངས་རྒྱས་ལ་རྫུན་མི་མངའ་བའི་ཕྱིར།
གཞན་དོན་ཉིད་ཀྱིས་རང་དོན་འགྲུབ་པ་ཡིན་ནོ། །དེས་ན་བདག་གཞན་བརྗེ་བའི་བྱང་ཆུབ་ཀྱི་
སེམས་འདི་བསྒོམ་པ་འཕྱིས་པ་ཡིན། དང་པོ་ཉིད་ནས་བསྒོམས་ན་དེང་སང་སངས་རྒྱས་ཟིན་
ནས་བདེ་བ་མ་གཏོགས་སྡུག་བསྔལ་འདི་ལྟ་བུ་ག་ལ་འབྱུང་སྙམ་དུ་བསམ་ལ། བདག་གཞན་
བརྗེ་བ་བསྒོམ་པ་ལ་བརྩོན་པར་བྱ་སྟེ། དེ་ཉིད་ལས། །
གལ་ཏེ་ཁྱོད་ཀྱིས་སྔ་དུས་སུ། །
ལས་འདི་བྱས་པར་གྱུར་ན་ནི། །
སངས་རྒྱས་ཕུན་ཚོགས་བདེ་མིན་པ། །
འདི་འདྲའི་གནས་སྐབས་སྲིད་མི་འགྱུར། །
ཞེས་སོ། །སྐབས་འདི་དག་ཏུ་སྔོན་ཐུབ་པའི་དབང་པོ་དམྱལ་བའི་ཤིང་རྟ་འདྲེན་པའི་གྱད་
དུ་འཁྲུངས་པ་དང་། མཛའ་བོའི་བུ་མོའི་གཏམ་བརྒྱུད་རྣམས་ཅི་རིགས་པར་བཤད་ལ་ངེས་
ཤེས་བསྐྱེད་དོ། །ཇི་ལྟར་ཉམས་སུ་བླང་བའི་ཚུལ་ནི། དེ་ཉིད་ལས། དེ་
ཅུ 170



ཉམས་ཀྱི་སྣང་བ་བཤད་པའི་སྐབས།
དེ་ལྟས་བདག་གནོད་ཞི་བ་དང༌། །
གཞན་གྱི་སྡུག་བསྔལ་ཞི་བའི་ཕྱིར། །
བདག་ཉིད་གཞན་ལ་བཏང་བ་དང་། །
འ གཞན་རྣམས་བདག་བཞིན་བཟུང་བར་བྱ། ། །
ཞེས་གསུངས་པས། ཐོག་མར་རྩ་བའི་མ་ལ་དམིགས་ནས། མ་འདིས་བདག་གི་གནོད་
པ་བསལ། ཕན་པ་བསྒྲུབས་པས། བདག་གིས་ཀྱང་འདིའི་གནོད་པ་བསལ་ལ་ཕན་པ་བསྒྲུབ་
པར་བྱའོ། །མ་འདི་ལ་གང་གིས་གནོད་ན། སྡུག་བསྔལ་གྱིས་དངོས་སུ་གནོད། ཀུན་འབྱུང་
གིས་བརྒྱུད་ནས་གནོད་པས། དེ་གཉིས་བདག་གིས་བླང་སྙམ་དུ་བསམ་ལ། མའི་སྡུག་ཀུན་
གཉིས་མ་ལུས་པར་རང་ལ་བྱུང་བར་བསམ་ཞིང་། བྱུང་ན་དགའ་བའི་བློ་བསྐྱེད། དེས་རང་གི་
བདག་གཅེས་འཛིན་དྲུངས་ནས་ཕྱུང་བར་བསམ། མ་ལ་གང་གིས་ཕན་ན། བདེ་བས་དངོས་
སུ་ཕན་ཞིང་། དགེ་བས་ཡུན་དུ་ཕན་པས་དེ་གཉིས་མ་ལ་བཏང་སྙམ་དུ་བསམ་ལ། རང་གི་བདེ་
བ་དང་དགེ་བ་ཐམས་ཅད་རང་འདོད་ལ་ལྟོས་པ་མེད་པར་མ་ལ་བཏང་བས། མ་དེ་འཕྲལ་དུ་
ལུས་སེམས་བདེ་ཞིང་། བརྒྱུད་ནས་བདེ་བའི་རྒྱུ་དགེ་བ་དང་ལྡན་པར་བསམ། དེ་ལྟར་གྱུར་
ན་དགའ་བའི་བློ་བསྐྱེད། དེ་བཞིན་དུ་དམིགས་ཡུལ་གཞན་རྣམས་ལ་ཡང་མའི་རིགས་འགྲོས་
སྦྱར་ནས་བསྒོམ་པའོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཐོག་མར་རྩ་བའི་མ་གསལ་བར་དམིགས་ལ། ཀྱེ་མ་བདག་
ལ་ཤིན་ཏུ་གདུངས་ཤིང་སྙིང་ཉེ་བའི་དྲིན་ཅན་གྱི་མ་འདིས་བྱང་ཆུབ་སྒྲུབ་པའི་ལུས་རྟེན་ཁྱད་པར་
ཅན་འདི་ལྟ་བུ་བྱིན། གནོད་པ་དང་འཇིགས་པ་ཡ་ང་བ་དུ་མ་ལས་བསྐྱབས། ཕན་བདེ་བསམ་



དཔལ་ས་སྐྱའི་རིག་མཛོད། །
E
E\
།
v
གྱིས་མི་ཁྱབ་པ་བསྒྲུབས་པས་ན་འདི་ཤིན་ཏུ་དྲིན་ཆེ། ཚེ་འདི་ཁོ་ནར་མ་ཟད་འཁོར་བ་ཐོག་མ་
མེད་པ་ནས་མ་བྱས་ཤིང་དྲིན་གྱིས་བསྐྱངས་པ་ལ་མཚམས་པ་མེད། དེ་ལྟར་འདིས་བདག་གི་
དོན་བྱས་བྱས་ནས་མ་རང་འཁོར་བར་འཁྱམས་པ་སྙིང་རེ་རྗེ། ད་ནི་བདག་གིས་མ་འདིའི་དོན་
དུ་རྣམ་མཁྱེན་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། སྔོན་ཆད་བདག་སངས་མ་རྒྱས་
པ་ཡང་དྲིན་ཅན་གྱི་མ་ཡལ་བར་དོར་ཏེ། རང་ཁོ་ན་གཅེས་པར་བཟུང་བས་ནོངས་པ་ཡིན། ད་
ནི་ད་རེས་ཀྱི་ཚེ་ཐུང་འདི་ལ་རང་གཅེས་འཛིན་གྱི་འགོང་པོ་འདི་བཏུལ་ནས། དེའི་ཁ་འཛིན་དང་
ཞབས་ཏོག་ཐམས་ཅད་བོར་ཏེ། དྲིན་ཅན་གྱི་མ་འདི་ལ་དྲིན་ལན་ཆོས་ཀྱིས་འཇལ་ཐུབ་པ་ཞིག་
བྱ༑ མ་འདི་ལ་གང་གིས་གནོད་ན་སྡུག་བསྔལ་དང་སྡུག་བསྔལ་གྱི་རྒྱུས་གནོད་པར་འདུག་པས།
མའི་སྡུག་བསྔལ་རྒྱུ་དང་བཅས་པ་བདག་གིས་བླང་སྙམ་དུ་བསམ་ལ། བདག་གི་དྲིན་ཅན་གྱི་
མ་འདིའི་སྡུག་བསྔལ་དང་སྡུག་བསྔལ་གྱི་རྒྱུ་མི་དགེ་བ་ཐམས་ཅད་བདག་ལ་སྨིན་པར་གྱུར་ཅིག་
ཅེས་བརྗོད་ཅིང་། མའི་རྒྱུད་ཀྱི་སྡུག་ཀུན་གཉིས་ཀོ་བ་སྐྱི་གྲིས་བཞར་བ་བཞིན་དུ་ནག་ཉིལ་གྱིས་
བྱུང་སྟེ་བདག་གི་སྙིང་གི་དཀྱིལ་དུ་ཧྲིལ་བྱུང་བར་བསྒོམ། དེ་ལྟར་བྱུང་ན་རེ་དགའ་སྙམ་དུ་ཡུན་
རིང་དུ་བསམ། དེས་བདག་གི་རྒྱུད་ཀྱི་གཅེས་འཛིན་གྱི་འགོང་པོ་ཐག་ཁྲ་ལ་སྦྲུལ་དུ་འཁྲུལ་པ་
སངས་པ་ལྟར་གཞི་མེད་རྩ་བྲལ་ལ་བཏང་བར་བསམ། མ་ལ་གང་གིས་ཕན་ན། བདེ་བ་དང་
བདེ་བའི་རྒྱུ་དང་ལྡན་ན་ཕན་པར་འདུག་པས་བདག་གི་བདེ་དགེ་ཐམས་ཅད་མ་ལ་བཏང་སྙམ་
དུ་བསམ་ལ། བདག་གི་རྒྱུད་ཀྱི་བདེ་བ་དང་བདེ་བའི་རྒྱུ་དགེ་བ་ཐམས་ཅད་མ་ལ་སྨིན་པར་གྱུར་
ཅིག་ཅེས་བརྗོད་ཅིང་། རང་གི་བདེ་དགེ་ཐམས་ཅད་སྙིང་ག་ནས་ཉི་མ་ཤར་བ་བཞིན་དུ་ལྷག་
གིས་སོང་ནས་མ་ལ་བྱིན་པས། མས་དེ་དག་ལ་ལོངས་སྤྱོད་པས་མ་དེ་འཕྲལ་དུ་བདེ་ཞིང་ཆོས་
སྒྲུབ་པའི་མཐུན་རྐྱེན་ཐམས་ཅད་འཛོམ་ནས་དགེ་བ་འཕེལ་ཏེ་འཚང་རྒྱ་ནུས་པ་ཙམ་དུ་བསྒོམ།
དེ་ལྟར་གྱུར་ན་རེ་དགའ་སྙམ་དུ་ཡུན་རིང་དུ་བསམ། དེ་ལྟར་གཏོང་ལེན་གཉིས་སྙིང་ཐག་པ་ནས་



ཉམས་ཀྱི་སྣང་བ་བཤད་པའི་སྐབས།
བསྒོམས་པས་དམིགས་པ་ཅུང་ཟད་གསལ་བར་གྱུར་པ་ན། མ་གྱུར་འགྲོ་བའི་སྡུག་བསྔལ་བདག་
ལ་སྨིན། །བདག་གི་དགེ་བས་མ་རྣམས་བདེ་གྱུར་ཅིག །ཅེས་བརྗོད་ཅིང་ཚིག་སྔ་མའི་ཚེ་ལེན་
པ་དང་། ཕྱི་མའི་ཚེ་གཏོང་བའི་དམིགས་པ་དྲག་ལ་རྒྱུན་མི་འཆད་པར་བསྒོམ། མཐར་བདག་
གི་མ་འདི་བདེ་བ་དང་བདེ་བའི་རྒྱུ་དང་ལྡན། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ནས་
མྱུར་དུ་སངས་རྒྱས་ཐོབ་པར་གྱུར་ཅིག་ཅེས་སྙིང་ཐག་པ་ནས་བསམ། དེ་བཞིན་དུ་ཕ་ལ་སོགས་
པའི་དམིགས་ཡུལ་གཞན་རྣམས་དང་རིགས་དྲུག་གི་སེམས་ཅན་རྣམས་ལ་སྡེ་ཚན་དུ་བཅད་དེ་
སོ་སོ་ནས་མི་འདོད་བཞིན་དུ་སྡུག་བསྔལ་འདི་ལྟ་བུས་ཉམ་ཐག་པ་སྙིང་རེ་རྗེ་སྙམ་དུ་བསམ་ལ།
ད་ནི་བདག་གིས་འདི་རྣམས་ཀྱི་དོན་དུ་རྣམ་མཁྱེན་རྫོགས་པའི་སངས་རྒྱས་ཀྱི་གོ་འཕང་ཐོབ་པར་
བྱ་ཞེས་སོགས་སྔ་མའི་རིགས་འགྲོས་སྦྱར་ཏེ། གཏོང་ལེན་གྱི་དམིགས་པ་སྔར་བཞིན་བསྒོམ།
མཐར་བདག་གཞན་བརྗེ་བའི་ཡུལ་སེམས་ཅན་དང་། བརྗེ་བ་པོ་རང་ཉིད་དང་། བརྗེ་བྱ་བདེ་
སྡུག་གཅེས་འཛིན་དང་བཅས་པ་དོན་དམ་གཤིས་ལུགས་ལ་ཅིར་ཡང་གྲུབ་པ་མེད་མོད། ཀུན་
རྫོབ་ཏུ་སེམས་འཁྲུལ་པའི་དབང་གིས་མེད་སྣང་འདི་ལྟ་བུ་ལ་ལོངས་སྤྱོད་དགོས་པ་སྙིང་རེ་རྗེ་
ཞེས་ཡུན་རིང་དུ་བསམ། འདི་རྣམས་ཀྱི་དོན་དུ་རྣམ་པ་ཐམས་ཅད་མཁྱེན་པ་རྫོགས་པའི་སངས་
རྒྱས་ཀྱི་གོ་འཕང་མྱུར་དུ་ཐོབ་པར་གྱུར་ཅིག་སྙམ་དུ་བསམས་ལ་དགེ་བ་བསྔོ། སྤྱོད་ལམ་ཐམས་
ཅད་དུ་ཡང་བདག་བས་གཞན་གཅེས་ཀྱི་བྱང་ཆུབ་ཀྱི་སེམས་དྲན་བཞིན་པས། ངག་ཏུ། :
བ་ སེམས་ཅན་ཀུན་གྱི་སྡུག་བསྔལ་བདག་ལ་སྨིན། ། ང : 7927
བདག་གི་དགེ་བས་དེ་ཀུན་བདེ་ཐོབ་ཤོག །་་་་་་
ཅེས་བརྗོད་ཅིང་སྒོ་གསུམ་གྱི་བྱ་བ་སེམས་ཅན་གྱི་དོན་དུ་ཅི་འགྱུར་གྱི་ཐབས་ལ་བརྩོན་པར་
བྱ༑ བདག་གཅེས་འཛིན་གྱི་བློ་སྐྱེ་ན།
འདི་ཡིས་བརྒྱ་ཕྲག་ཐམས་ཅད་དུ། །



དཔལ་ས་སྐྱའི་རིག་མཛོད། །
འཁོར་བར་བདག་ལ་གནོད་པ་བྱས། །
ད་ནི་འཁོན་རྣམས་དྲན་བྱས་ཏེ། །
ཁྱོད་ཀྱིས་རང་དོན་སེམས་པ་གཞོམ། །
ཞེས་སྤྱོད་འཇུག་ལས་གསུངས་པའི་དོན་དྲན་པར་བྱས་ལ་བདག་གཅེས་འཛིན་གྱི་དབང་
དུ་མ་སོང་བར་བྱའོ། །
གནས་སྐབས་འགའ་ཞིག་ཏུ་ལུས་ལ་ན་ཚའམ་སེམས་ལ་སྡུག་བསྔལ་དྲག་པོ་བཟོད་གླགས་
མེད་པ་བྱུང་ན་དེ་ལམ་དུ་བྱ་བའི་ཕྱིར་འདི་ལྟར་བསམ་སྟེ། འཇིག་རྟེན་གྱི་ཁམས་ན་བདག་ལྟར་དུ་
ན་ཚའམ་སྡུག་བསྔལ་དྲག་པོས་ཉམ་ཉེས་པ་མང་དུ་ཡོད་ངེས། དེ་ཐམས་ཅད་མི་འདོད་བཞིན་དུ་
ན་ཚའམ་སྡུག་བསྔལ་དྲག་པོས་ཉེན་པ་སྙིང་རེ་རྗེ། དེ་རྣམས་ཀྱི་སྡུག་བསྔལ་ཐམས་ཅད་བདག་
གི་འདིའི་སྟེང་དུ་སྨིན་པར་གྱུར་ཅིག་ཅེས་སོགས་སྔ་མའི་རིགས་འགྲོས་སྦྱར་ནས་བསྒོམ། དེ་
བཞིན་དུ་དམྱལ་བ་པ་རྣམས་མི་འདོད་བཞིན་དུ་ཚ་གྲང་གི་སྡུག་བསྔལ་བཟོད་གླགས་མེད་པས་
གདུངས་པ་སྙིང་རེ་རྗེ། དེ་རྣམས་ཀྱི་ཚ་གྲང་གི་སྡུག་བསྔལ་ཐམས་ཅད་བདག་གི་འདིའི་སྟེང་དུ་
སྨིན་པར་གྱུར་ཅིག་ཅེས་སོགས་སྔ་མའི་རིགས་འགྲོས་སྦྱར་ནས་བསྒོམ། དེ་བཞིན་དུ་རིགས་དྲུག་
གཞན་ལའང་སྦྱར་ཏེ་རེ་རེ་ནས་གཏོང་ལེན་གྱི་དམིགས་པ་ལ་སེམས་དྲག་ཏུ་གཅུན་ལ་བསྒོམ། བདག་
གི་ལུས་ལ་ན་ཚའམ། སེམས་ལ་སྡུག་བསྔལ་འདི་ལྟ་བུ་མ་བྱུང་ན་བདག་ཚེ་འདིའི་བྱ་བྲེལ་ཁོ་
ནས་གཡེངས། རྒྱགས་པ་དང་དྲེགས་པས་མྱོས་ནས་འཁོར་བ་ལ་སྐྱོ་བ་མི་སྐྱེ་བར་དགེ་སྡིག་གི་
བླང་དོར་མི་དྲན་པར་འདུག་པ་ལ། ན་ཚའམ་སྡུག་བསྔལ་འདིས་སྐྱབས་གནས་དང་ཆོས་དྲན་དུ་
བཅུག །ངེས་འབྱུང་དང་སྐྱོ་ཤས་བསྐུལ། ཚེ་རབས་གཞན་དུ་དམྱལ་བ་མྱོང་འགྱུར་གྱི་ལས་
མང་པོ་འདིར་སྨིན་པས་གོ་བཅད་སྙམ་དུ་བསམ། དེ་ལྟར་བྱས་པས་ན་ཚ་དང་སྡུག་བསྔལ་ཡང་
བྱང་ཆུབ་ཀྱི་ལམ་དུ་འགྱུར་ཏེ། སྤྱོད་འཇུག་ལས། །



ཉམས་ཀྱི་སྣང་བ་བཤད་པའི་སྐབས།
གཞན་ཡང་སྡུག་བསྔལ་ཡོན་ཏན་ནི། །
སྐྱོ་བས་དྲེགས་པ་སེལ་བར་བྱེད། །
འཁོར་བ་པ་ལ་སྙིང་རྗེ་སྐྱེ། །
སྡིག་ལ་འཛེམ་ཞིང་དགེ་ལ་དགའ། ། དེ་ནས་
ཞེས་སོ། །གདོན་གྱི་གནོད་པ་བྱུང་ན། གདོན་འདིས་ཚེ་རབས་མང་པོར་བདག་གི་མ་བྱས་
ནས་ཕན་བཏགས། གནོད་པ་ལས་བསྐྱབས། ད་ལྟ་ཡང་བདག་གི་ལུས་ངག་ཡིད་གསུམ་གཡེངས་
མ་ལམ་དུ་སོང་ནས་དགེ་སྦྱོར་མ་དྲན་པ་ལ། འདིས་སྒོ་གསུམ་དགེ་བ་ལ་བསྐུལ་བའི་གྲོགས་
བྱས་པས་ཤིན་ཏུ་དྲིན་ཆེ་བ་ཞིག་ཡིན་ཡང་བདག་གིས་དེ་ལྟར་མ་ཤེས་པར་གནོད་བྱེད་དུ་བཟུང་
བ་རེ་མ་ལེགས། ད་འདི་ལ་དྲིན་ལན་དམ་པའི་ཆོས་ཀྱིས་འཇོལ་བ་ཞིག་བྱ། དེ་ལ་གང་གིས་
ཕན་ན་བདེ་བ་དང་བདེ་བའི་རྒྱུ་དང་ལྡན། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ན་ཕན་
པས་འདིའི་སྡུག་བསྔལ་རྒྱུ་དང་བཅས་པ་བདག་ལ་སྨིན་པར་གྱུར་ཅིག་སྙམ་དུ་བསྒོམ་པ་སོགས་བྱ།།
དེ་ལྟར་བྱས་པས་གདོན་ཉིད་བྱང་ཆུབ་ཀྱི་གྲོགས་སུ་འགྱུར་ཏེ། དེ་ཉིད་ལས། །
བདག་ཉིད་སྐྱོན་ཅན་གཞན་དག་ནི། ། ་་་་་་་
ཡོན་ཏན་རྒྱ་མཚོར་ཤེས་བྱ་སྟེ། ། །
རང་ཉིད་ཡོངས་སུ་བཏང་བ་དང་། །
གཞན་བླང་བ་ནི་བསྒོམ་པར་བྱ། །
ཞེས་སོ། །གལ་ཏེ་དགྲ་ལ་སོགས་པ་གཞན་གྱིས་གནོད་པ་བྱེད་པ་མི་བཟོད་པའི་བློ་བྱུང་
ན་སྔར་བྱམས་སྙིང་རྗེ་བསྒོམ་པའི་སྐབས་སུ་སྨོས་པ་ལྟར་གནོད་བྱེད་དེས་ཚེ་རབས་མང་པོར་བདག་
གི་མ་བྱས། དྲིན་གྱིས་བསྐྱངས། ད་ལྟ་ཡང་བདག་གི་ང་རྒྱལ་དང་དྲེགས་པ་གཞོམ་པའི་གྲོགས་
བྱས་པས་དྲིན་ཆེ་སྙམ་དུ་བསམ་ལ། དྲིན་ལན་འཇལ་འདོད་ཀྱི་བསམ་པས་གཏོང་ལེན་བསྒོམ།
E
E
75



དཔལ་ས་སྐྱའི་རིག་མཛོད།
ཡང་ན་དགྲ་འདྲེ་གཉི་གས་ཚེ་རབས་མང་པོར་བདག་གི་མ་བྱས། ཕན་བཏགས། གནོད་པ་ལས་
བསྐྱབས་པའི་དྲིན་ཅན་ཡིན་ཡང་ད་ལྟ་སེམས་འཁྲུལ་པའི་དབང་གིས་བདག་ལ་གནོད་པ་བྱེད་
པ་སྙིང་རེ་རྗེ་སྙམ་དུ་བསམ་ལ་གཏོང་ལེན་བསྒོམ་མོ། །དེ་ལྟར་བྱས་ན་རྐྱེན་ངན་ཉིད་བྱང་ཆུབ་
ཀྱི་ལམ་དུ་འགྱུར་ཏེ། དེ་ཉིད་ལས།
དེ་བས་ངལ་བས་མ་བསྒྲུབས་པའི། །
ཁྱིམ་དུ་གཏེར་ནི་བྱུང་བ་ལྟར། ། །
བྱང་ཆུབ་སྤྱོད་པའི་གྲོགས་གྱུར་པས། །
བདག་གིས་དགྲ་ལའང་དགའ་བར་བྱ། ། ཞེས་སོ། །
E
༼༤ དེ་དག་གི་སྤྱོད་པ་ཕར་ཕྱིན་དང་བསྡུ་དངོས་
སོགས་ལ་བསླབ་པ། །
གསུམ་པ་དེ་དག་གི་སྤྱོད་པ་ལ་བསླབ་པ་ལ། རྒྱལ་སྲས་ཀྱི་སྤྱོད་པ་སྤྱི་ལ་བསླབ་པ། རང་
སྨིན་པར་བྱེད་པ་ཕ་རོལ་ཏུ་ཕྱིན་པ་དྲུག་ལ་བསླབ་པ། གཞན་སྨིན་པར་བྱེད་པ་བསྡུ་བའི་དངོས་
པོ་བཞི་ལ་བསླབ་པའོ། །དང་པོ་ནི། སྤྱོད་འཇུག་ལས། །
ལུས་དང་དེ་བཞིན་ལོངས་སྤྱོད་དང་། །
དུས་གསུམ་དགེ་བ་ཐམས་ཅད་ཀྱང༌། ། |
སེམས་ཅན་ཀུན་གྱི་དོན་བསྒྲུབ་ཕྱིར། ། །
ཕོངས་པ་མེད་པར་གཏང་བར་བྱ། །
ཐམས་ཅད་བཏང་བས་མྱ་ངན་འདའ། །
བདག་བློ་མྱ་ངན་འདས་པ་བསྒྲུབ། །



ཉམས་ཀྱི་སྣང་བ་བཤད་པའི་སྐབས།
GEET
ཐམས་ཅད་བཏང་བར་ཆབ་གཅིག་ལ། །།
སེམས་ཅན་རྣམས་ལ་བཏང་བ་མཆོག །
ཅེས་གསུངས་པ་ལྟར་བདག་གི་ལུས་ལོངས་སྤྱོད་དུས་གསུམ་དུ་བསགས་པའི་དགེ་བའི་
དངོས་པོ་ཐམས་ཅད་ཕ་མ་སེམས་ཅན་རྣམས་ལ་གཏོང་བར་འདོད་པའི་བློ་བསྐྱེད། དེ་ལྟར་བཏང་
བ་ལ་བརྟེན་ནས་སེམས་ཅན་རྣམས་སོ་སོའི་མདུན་དུ་རང་གི་བསམ་པ་དང་མཐུན་པའི་ལོངས་
སྤྱོད་ཟད་མི་ཤེས་པ་འབྱུང་བར་གྱུར་ཅིག་སྙམ་དུ་བསམ་ཞིང་། དངོས་སུ་རང་གིས་ནུས་ཚད་ཀྱི་
སེམས་ཅན་གཞན་གྱི་བདེ་བ་བསྒྲུབ་པ་དང་། སྡུག་བསྔལ་སེལ་བའི་གྲོགས་བྱ། ཅི་འབྱོར་པའི་
ཡོ་བྱད་ཀྱིས་ཕན་གདགས། དེ་ཡང་དང་པོར་ཕྲ་མོ་ཙམ་གཏོང་བ་ལ་བསླབ། རིམ་གྱིས་ཇེ་ཆེར་
བཏང་། དེ་ལྟར་བྱས་པས་ཕྱི་ནས་གོམས་པའི་དབང་གིས་བུ་དང་ཆུང་མ་དང་རང་གི་ལུས་སྲོག་
ཀྱང་གཏོང་ནུས་པ་ལ་སོགས་པ་འབྱུང་སྟེ། དེ་ཉིད་ལས། །
1 ཚོད་མ་ལ་སོགས་སྦྱིན་པ་ལའང་། །
འདྲེན་པས་ཐོག་མར་སྦྱོར་བར་མཛད། །།
དེ་ལ་གོམས་ནས་ཕྱི་ནས་ནི། །
རིམ་གྱིས་རང་གི་ཤ་ཡང་གཏོང་། ། བས་
གང་ཚེ་རང་གི་ལུས་ལ་ནི། ། །
ཚོད་སོགས་ལྟ་བུའི་བློ་སྐྱེས་ནས། ། ར ང་
དེ་ཚེ་ཤ་ལ་སོགས་གཏོང་བ། །
དེ་ལ་དཀའ་བ་ཅི་ཞིག་ཡོད། ། ཅེས་སོ། །
གཉིས་པ་རང་སྨིན་པར་བྱེད་པ་ཕར་ཕྱིན་དྲུག་ལ་བསླབ་པ་ལ། ཕར་ཕྱིན་དྲུག་གི་མཚན་
ཉིད༑ དེ་བསྒྲུབ་པའི་ཚུལ། དེའི་ཕན་ཡོན་ནོ། །དང་པོ་ནི། སྲིད་ཞིའི་ཕ་རོལ་ཏུ་ཕྱིན་པར་བྱེད་



དཔལ་ས་སྐྱའི་རིག་མཛོད། །
]
E
པའི་ཐབས་གང་ཞིག །བདོག་པའི་དངོས་པོ་གཞན་ལ་གཏོང་བ་སྦྱིན་པའི་ཕ་རོལ་ཏུ་ཕྱིན་པའི་
མཚན་ཉིད། དེ་བཞིན་དུ་སྦྱར་ཏེ། གཞན་ལ་གནོད་པའི་ཁ་ན་མ་ཐོ་བ་སྤོང་བ་ཚུལ་ཁྲིམས། གཞན་
གྱི་གནོད་པ་ལ་སེམས་མི་འཁྲུགས་པ་བཟོད་པ། དགེ་བ་ལ་སེམས་སྤྲོ་བ་བརྩོན་འགྲུས། དགེ་
བའི་དམིགས་པ་ལ་སེམས་རྩེ་གཅིག་པ་བསམ་གཏན། ཆོས་རབ་ཏུ་རྣམ་པར་འབྱེད་པ་ཤེས་
རབ་ཀྱི་མཚན་ཉིད་དེ། རིན་ཆེན་ཕྲེང་བ་ལས། ད་
སྦྱིན་པ་རང་ནོར་ཡོངས་གཏོང་བ། །
ཚུལ་ཁྲིམས་གཞན་ལ་ཕན་བྱེད་པ། །
བཟོད་པ་ཁྲོ་བ་སྤངས་པ་སྟེ། །
བརྩོན་འགྲུས་དགེ་བ་ཡོངས་འཛིན་པ། །
བསམ་གཏན་རྩེ་གཅིག་ཉོན་མོངས་མེད། །
ཤེས་རབ་བདེན་དོན་གཏན་ལ་འབེབས། །ཞེས་སོ། །
གཉིས་པ་དེ་དག་བསྒྲུབ་པའི་ཚུལ་ལ་ཕྱིན་དྲུག་གི་མཐུན་ཕྱོགས་ཡོན་ཏན་བཞི་སྒྲུབ་པ་དང་།
མི་མཐུན་ཕྱོགས་ཆགས་པ་བདུན་སྤོང་བའོ། །དང་པོ་ནི། གོ་རིམ་བཞིན་དུ་སེར་སྣ། ཁྲིམས་འཆལ།
ཁོང་ཁྲོ། ལེ་ལོ། རྣམ་གཡེང་། ཤེས་འཆལ་ཏེ་དྲུག་དང་བྲལ་བ། རེ་རེ་བཞིན་དུ་གྲོགས་རྣམ་པར་
མི་རྟོག་པའི་ཡེ་ཤེས་དང་ལྡན་པ། འབྲས་བུ་གཞན་གྱི་འདོད་པ་ཡོངས་སུ་རྫོགས་པར་བྱེད་པ། བྱེད་
ལས་ཐེག་པ་གསུམ་གྱི་སྒོ་ནས་སེམས་ཅན་ཡོངས་སུ་སྨིན་པར་བྱེད་པ་སྟེ། མདོ་སྡེ་རྒྱན་ལས།
སྦྱིན་པ་མི་མཐུན་ཕྱོགས་ཉམས་དང་། ། །
རྣམ་པར་མི་རྟོག་ཡེ་ཤེས་ལྡན། །
འདོད་པ་ཐམས་ཅད་ཡོངས་རྫོགས་བྱེད། །
སེམས་ཅན་རྣམ་སྨིན་བྱེད་རྣམ་གསུམ། །
SE
OF
178



ཉམས་ཀྱི་སྣང་བ་བཤད་པའི་སྐབས།
སྤོ
ཞེས་གསུངས་ཏེ་ཚུལ་ཁྲིམས་སོགས་གཞན་ལྔ་ལའང་འདོན་པ་བསྒྱུར་རོ། །ཆགས་པ་བདུན་
སྤོང་བ་ནི། དེ་ཉིད་ལས། །
བྱང་ཆུབ་སེམས་དཔའི་སྦྱིན་པ་ནི། །
མ་ཆགས་མི་ཆགས་ཆགས་པ་མེད། །
ཆགས་པ་ཉིད་ཀྱང་མ་ཡིན་ལ། །
མ་ཆགས་མི་ཆགས་ཆགས་པ་མེད། །
ཅེས་སོགས་དྲུག་ཅར་ལ་སྦྱར་ནས་གསུངས་པའི་དོན་སྤང་བྱ་མི་མཐུན་པའི་ཕྱོགས་སེར་
སྣ་ལ་སོགས་པ་དྲུག་ལ་ཆགས་པ། ཕྱི་བཤོལ་ལ་ཆགས་པ། ཆོག་པར་འཛིན་པ་ལ་ཆགས་པ།
ལན་ལ་ཆགས་པ། རྣམ་སྨིན་ལ་ཆགས་པ། མི་མཐུན་ཕྱོགས་ཀྱི་བག་ལ་ཉལ་ལ་ཆགས་པ། གཡེང་
བ་ལ་ཆགས་པ་སྟེ་ཆགས་པ་བདུན་སྤངས་ནས་མ་ཆགས་པ་བདུན་ལ་སློབ་པའོ། །དེ་དག་ཀྱང་།
སྤང་བྱ་ཕྱི་བཤོལ་ཆོག་པར་འཛིན། །
ལན་དང་རྣམ་སྨིན་བག་ལ་ཉལ། །
རྣམ་པར་གཡེང་ལ་ཆགས་པ་སྟེ། །
བདུན་པོ་འདི་དག་མཁས་པས་སྤང་། །ཞེས་རྗེ་ས་སྐྱ་པཎྜི་ཏ་ཆེན་པོས་
གསུངས་སོ། །
གསུམ་པ་ཕན་ཡོན་ནི། རིན་ཆེན་ཕྲེང་བ་ལས། །
སྦྱིན་པས་ལོངས་སྤྱོད་ཁྲིམས་ཀྱིས་བདེ། ། །
བཟོད་པས་མདངས་ལྡན་བརྩོན་པས་བརྗིད། །
བསམ་གཏན་གྱིས་ཞི་བློ་ཡིས་གྲོལ། །
སྙིང་བརྩེ་བ་ཡིས་དོན་ཀུན་འགྲུབ། ། ཅེས་སོ། །
179



དཔལ་ས་སྐྱའི་རིག་མཛོད། །
5
E
»E:
གསུམ་པ་གཞན་སྨིན་པར་བྱེད་པ་བསྡུ་བའི་དངོས་པོ་བཞི་ལ་བསླབ་པ་ནི། སྐྱེས་རབས་ལས།
སྦྱིན་པའི་གཡབ་མོས་ལེགས་བོས་ནས། །
སྙན་པར་སྨྲ་བའི་གཏམ་བྱས་ཏེ། ། །
དོན་སྤྱོད་པ་ཡིས་བག་ཕབ་ལ། །
དོན་མཐུན་གྲོས་ཆེན་གདབ་པར་བྱ། །
ཞེས་གསུངས་ཏེ། དང་པོ་སྦྱིན་པ་ནི་ཀུན་སློང་མ་དག་པ་ཚེ་འདིའི་ཆེ་ཐབས་དང་། ལན་
དང་རྣམ་སྨིན་ལ་རེ་བ་ལ་སོགས་པས་སྟེར་བ་དང་། ཡུལ་མ་དག་པ་དམན་པ་བོར་ནས། ཕྱུག་པོ་
དང་༑ རྒྱལ་པོ་དང་། སྨད་འཚོང་མ་ལ་སོགས་པ་ལ་སྟེར་བ་དང་། དངོས་པོ་མ་དག་པ་ཤ་དང་
ཆང་དང་གསོད་སར་ཕྱུགས་སྟེར་བ་ལ་སོགས་པ་མ་དག་པའི་སྦྱིན་པ་སུམ་ཅུ་རྩ་གཉིས་དྲང་སྲོང་
རྒྱས་པས་ཞུས་པའི་མདོ་ལས་གསུངས་པ་རྣམས་སྤངས་ནས། དག་པའི་སྦྱིན་པས་ཆོས་ཀྱི་ཆེད་
དུ་འཁོར་བསྡུ་བའོ། །
སྙན་པར་སྨྲ་བའི་སྦྱིན་པས་མགུ་བར་བྱས་ནས་གཞན་སྨིན་པའི་ཆེད་དུ་སོ་སོའི་སྣོད་དང་
འཚམ་པར་དམ་པའི་ཆོས་སྟོན་པའོ། །
དོན་སྤྱོད་པ་ནི། ཆོས་ཐོས་ཀྱང་ཐོས་པའི་དོན་ཉམས་སུ་ལེན་པར་མི་སྤྲོ་བ་རྣམས་ལ།
ཐབས་ལ་མཁས་པའི་ཁྱད་པར་གྱི་སྒོ་ནས་དེ་ལེན་དུ་འཇུག་པའོ། །
དོན་མཐུན་པ་ནི། གཞན་དགེ་བ་ལ་གཞུག་པའི་ཆེད་དུ་རང་ཉིད་དགེ་བའི་བྱ་བ་ལ་འབད་
རྩོལ་གྱིས་འཇུག་པའོ། །དེ་སྐད་དུ། མདོ་སྡེ་རྒྱན་ལས། ༡ :
སྦྱིན་མཚུངས་དེ་སྟོན་ལེན་འཇུག་དང་། །
བདག་ཉིད་རྗེས་སུ་འཇུག་རྣམས་ཀྱིས། །་
སྙན་པར་སྨྲ་དང་དོན་སྤྱོད་དང་། །
180



ཉམས་ཀྱི་སྣང་བ་བཤད་པའི་སྐབས།
དོན་མཐུན་ཉིད་དུ་འདོད་པ་ཡིན། ། ཞེས་སོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། ཀྱེ་མ་བདག་གིས་སྔོན་ཆད་མ་དྲིན་ཅན་དུ་གྱུར་པའི་སེམས་
ཅན་རྣམས་ལ་དྲིན་ལན་ཆོས་དང་མཐུན་པར་མ་འཇལ་བའི་ཁར། བདག་ཉིད་ལ་གཅེས་པར་
འཛིན་པའི་དབང་གིས་མཐོ་བ་ལ་ཕྲག་དོག །དམའ་བ་ལ་བརྙས་སེམས། བར་པ་ལ་འགྲན་
འདོད་ཀྱིས་ཀུན་ནས་བསླངས་པའི་སྤྱི་བརྟོལ་གྱི་སྤྱོད་པ་སྣ་ཚོགས་ཤིག་བྱས་པ་ལ་བརྟེན་ནས་
འཁོར་བ་མཐའ་མེད་དུ་འཁྱམ་སྟེ་སྡུག་བསྔལ་དུ་མས་ཉམ་ཉེས་པར་གྱུར། ད་ནི་བདག་གིས་
རང་དོན་ཡིད་ལ་བྱེད་པའི་བསམ་པ་ཐམས་ཅད་བོར་ཏེ་ལུས་ངག་ཡིད་གསུམ་དུས་གསུམ་དུ་
བསགས་པའི་དགེ་བའི་དངོས་པོ་དང་བཅས་པ་ཕ་མ་སེམས་ཅན་རྣམས་བདེ་ཞིང་སྐྱིད་པའི་ཆེད་
དུ་ཕོངས་པ་མེད་པར་ཡོངས་སུ་གཏང་བར་བགྱིའོ། །དེ་ལྟར་བཏང་བས་སེམས་ཅན་ཟས་འདོད་
པ་རྣམས་ལ་ཟས། གོས་འདོད་པ་ལ་གོས། གནས་མལ་འདོད་པ་ལ་གནས་མལ། བྲན་འདོད་པ་
ལ་བྲན། ནད་པ་ལ་སྨན་དང༌། སྨན་པ་དང་། ནད་གཡོག །ཕོངས་པ་ལ་མི་ཟད་པའི་གཏེར།
མགོན་མེད་པ་ལ་མགོན། སྐྱབས་མེད་པ་ལ་སྐྱབས། ལམ་ཞུགས་རྣམས་ལ་དེད་དཔོན། རྒལ་
འདོད་པ་རྣམས་ལ་གྲུ་དང་གཟིངས་དང་ཟམ་པ་ལ་སོགས་པ་མདོར་ན་སོ་སོའི་མདུན་དུ་གང་འདོད་
པའི་ལོངས་སྤྱོད་ཀྱི་དངོས་པོ་ཟད་མི་ཤེས་པ་འབྱུང་བར་གྱུར་ཅིག་སྙམ་དུ་བསམ། དེ་ལྟར་བྱུང་ན་
དགའ་བའི་བློ་བསྐྱེད། གཞན་ཡང་བདག་གི་ལུས་ལོངས་སྤྱོད་ཐམས་ཅད་སེམས་ཅན་རྣམས་
ལ་བཏང་ཟིན་པ་ཡིན་པས། བྱིན་པའི་ནོར་ལ་བདག་ཁ་མི་འཇུག་པ་ལྟར། སེམས་ཅན་རྣམས་
ཀྱིས་བདག་ལ་གསོད་པ་དང་། སྨོད་པ་དང་། བརྡེག་པ་དང་། བཙོག་པ་ལ་སོགས་པ་བྱེད་དམ།
ལུས་ལ་གཙེ་བ་དང་། ཅོ་འདྲི་བ་ལ་སོགས་པ་གནོད་པར་འགྱུར་བ་ཇི་ཙམ་ཞིག་བྱེད་ཀྱང་བདག་



དཔལ་ས་སྐྱའི་རིག་མཛོད།
WE
E
གི་ལུས་སེམས་ཅན་རྣམས་ཀྱི་ཡིན་པས་ཅི་བྱེད་སེམས་ཅན་རང་ལ་རག་ལས་སོ་སྙམ་དུ་བསམ།
དེ་བཞིན་དུ་རྒྱལ་བ་སྲས་དང་བཅས་པ་རྣམས་ཀྱིས་རང་དང་གཞན་གྱི་དོན་རྒྱ་ཆེན་པོ་བསྒྲུབ་པར་
བཞེད་པའི་དབང་གིས་ཕ་རོལ་ཏུ་ཕྱིན་པ་དྲུག་དང་། བསྡུ་བའི་དངོས་པོ་བཞི་ལ་སོགས་པ་རྒྱལ་
སྲས་བྱང་ཆུབ་སེམས་དཔའི་སྤྱོད་པ་རྒྱ་མཚོ་ལྟ་བུ་རྣམས་ཐུགས་ཉམས་སུ་བཞེས་པ་ལྟར། བདག་གིས་
ཀྱང་སྦྱིན་པ་ནས་ཤེས་རབ་ཀྱི་ཕ་རོལ་ཏུ་ཕྱིན་པའི་བར་གྱི་སྤྱོད་པ་རླབས་པོ་ཆེ་རྣམས་ཚུལ་བཞིན་
དུ་སྤྱོད་པ་དང་། ཁ་ན་མ་ཐོ་བ་མེད་པའི་ཟང་ཟིང་གི་སྦྱིན་པ་བྱིན་ཏེ། དམ་པའི་ཆོས་ཀྱི་སྣོད་དུ་གྱུར་
པའི་འཁོར་བསྡུས་ནས། དེ་དག་ལ་སྐལ་བ་ཇི་ལྟ་བ་བཞིན་དུ་དམ་པའི་ཆོས་བསྟན་ཏེ། དོན་ཕྱིན་
ཅི་མ་ལོག་པར་ཉམས་སུ་ལེན་དུ་འཇུག་པ་དང་། གཞན་གཞུག་པའི་ཆེད་དུ་རང་ཉིད་ཀྱང་ཟབ་
པ་དང་རྒྱ་ཆེ་བའི་དམ་པའི་ཆོས་ཉམས་སུ་ལེན་པ་ལ་སྤྲོ་ཞིང་། འདུན་པར་བགྱིའོ་སྙམ་དུ་བསམ་
ཞིང་དེ་ལྟར་གྱུར་ན་དགའ་བའི་བློ་བསྐྱེད། སྤྲོ་ན་ཐུན་མཚམས་རྣམས་སུ་ཡང་སྤྱོད་འཇུག་ནས་
འབྱུང་བའི། །
དེ་ལྟར་དེ་དག་ཀུན་བྱས་ཏེ། །
དགེ་བ་བདག་གིས་བསགས་པ་གང་། །
དེས་ནི་སེམས་ཅན་ཐམས་ཅད་ཀྱི། །
སྡུག་བསྔལ་ཐམས་ཅད་སེལ་བར་ཤོག །ཅེས་སོགས་རྣམས་ཁ་ཏོན་
དུ་བྱའོ། །
༣ ཞི་ལྷག་ཟུང་དུ་འབྲེལ་བ་དོན་དམ་བྱང་སེམས་བསྒོམ་པ།
༡༽ དོན་དམ་བྱང་ཆུབ་སེམས་ཀྱི་ངོ་བོ་བཤད་པ།
གསུམ་པ་ཞི་ལྷག་ཟུང་དུ་འབྲེལ་བ་དོན་དམ་བྱང་ཆུབ་ཀྱི་སེམས་བསྒོམ་པ་ལ། གླེགས་
182



ཉམས་ཀྱི་སྣང་བ་བཤད་པའི་སྐབས། །
བམ་གྱི་དཔེ་ཕལ་ཆེར་ལས་ས་བཅད་ཙམ་མ་གཏོགས་ཇི་ལྟར་བསྒོམ་པའི་ཚུལ་ཆད་སྣང་ཡང་།
དཔེ་རྙིང་འགའ་ཞིག་ལས། དེ་ནས་དོན་དམ་བྱང་ཆུབ་ཀྱི་སེམས་ནི། དངོས་པོ་ཐམས་ཅད་དང་
བྲལ་བ། གཟུང་བ་དང་འཛིན་པ་དང་བྲལ་བའི་བདག་མེད་པ་ཡིན་ནོ་སྙམ་དུ་བསམ་མོ་ཞེས་འབྱུང་
བའི་དོན་བསྒོམ་པ་ལ།
དོན་དམ་བྱང་ཆུབ་སེམས་ཀྱི་ངོ་བོ་བཤད། །
དེ་ཉིད་རྒྱུད་ལ་སྐྱེད་པའི་ཐབས་དངོས་བསྟན། །
ཐབས་དེ་ཇི་ལྟར་ཉམས་སུ་བླང་བའི་ཚུལ། །ཞེས་སོ། །
དང་པོ་ནི་ཕྱི་རོལ་པས་བཏགས་པའི་བདག་དང་། ཉན་ཐོས་སྡེ་གཉིས་ཀྱིས་བཏགས་པའི་
ཕུང་ཁམས་སྐྱེ་མཆེད་དང་། སེམས་ཙམ་པས་བཏགས་པའི་རྣམ་རིག་བདེན་པར་འདོད་པ་ལ་
སོགས་པ་མཐར་འཛིན་ཅན་གྱི་རྟོག་པས་བཏགས་པ་ཙམ་མ་ཡིན་པར་འཁོར་འདས་ཀྱི་ཆོས་ཐམས་
ཅད་ཀྱི་རྩ་བ་གཉུག་མ་སེམས་ཀྱི་རང་བཞིན་གདོད་མ་ནས་སྤྲོས་པ་དང་བྲལ་བར་རྟག་ཏུ་གནས་
པ་སྟེ། མགོན་པོ་ཀླུ་སྒྲུབ་ཀྱིས། །
སངས་རྒྱས་རྣམས་ཀྱི་བྱང་ཆུབ་སེམས། །
བདག་དང་ཕུང་པོ་རྣམ་རིག་གི །
རྟོག་པ་རྣམས་ཀྱིས་མ་སྒྲིབས་པའི། །
རྟག་ཏུ་སྟོང་ཉིད་མཚན་ཉིད་བཞེད། །
ཅེས་སོ། །དེ་ཉིད་འཁོར་འདས་བདེ་སྡུག་ཐམས་ཅད་ཀྱི་རྩ་བ་ཡིན་པའི་ཕྱིར། དེའི་དེ་
ཁོ་ན་ཉིད་རྟོགས་ན་ཆོས་ཐམས་ཅད་ཀྱི་དེ་ཁོ་ན་ཉིད་ཀྱང་ཅིག་ཅར་དུ་རྟོགས་པར་འགྱུར་ཏེ། སློབ་
དཔོན་ཨཱརྱ་དེ་ཝས། །
དངོས་གཅིག་དངོས་པོ་ཀུན་གྱི་ངོ་བོ་ཉིད། །
CT UT
183



དཔལ་ས་སྐྱའི་རིག་མཛོད། །
དངོས་ཀུན་དངོས་པོ་གཅིག་གི་ངོ་བོ་ཉིད། །
གང་གིས་དངོས་གཅིག་དེ་བཞིན་ཉིད་མཐོང་བ། ། །
དེ་ཡིས་དངོས་ཀུན་དེ་བཞིན་ཉིད་དུ་མཐོང་། །ཞེས་སོ། །
e
༢༽ དེ་ཉིད་རྒྱུད་ལ་སྐྱེད་པའི་ཐབས་དངོས་བསྟན་པ།
གཉིས་པ་དེ་ཉིད་རྒྱུད་ལ་སྐྱེད་པའི་ཐབས་ནི་ཞི་གནས་དང་ལྷག་མཐོང་གཉིས་ཏེ། དེ་ཡང་
ཞི་གནས་ནི་སེམས་གནས་པའི་ཐབས་ལ་བརྟེན་ནས་མཚན་འཛིན་གྱི་རྣམ་རྟོག་ཐམས་ཅད་ཞི་
སྟེ་སེམས་ཀྱི་རང་མདངས་ལ་འཇོག་ཅིང་གནས་པ་ཡིན་ལ། ལྷག་མཐོང་ནི་གཟུང་འཛིན་གྱི་སྒྲིབ་
གཡོགས་བསལ་ནས་ཆོས་རྣམས་ཀྱི་རང་བཞིན་མ་འདྲེས་པར་སོ་སོར་འབྱེད་ཅིང་། གཉུག་མ་
སེམས་ཀྱི་རང་ཞལ་མཐོང་བར་བྱེད་པ་སྟེ། དཀོན་མཆོག་སྤྲིན་ལས། ཞི་གནས་གང་ཞེ་ན།
སེམས་རྩེ་གཅིག་པའོ། །ལྷག་མཐོང་གང་ཞེ་ན། ཡང་དག་པར་སོ་སོར་རྟོག་པའོ་ཞེས་དང་།
མདོ་སྡེ་རྒྱན་ལས་ཀྱང་། །
ཡང་དག་གནས་པ་ལ་བརྟེན་ནས། །
སེམས་ལ་སེམས་ནི་འཇོག་ཕྱིར་དང་། །
ཆོས་རབ་རྣམ་པར་འབྱེད་པའི་ཕྱིར། །
ཞི་གནས་དང་ནི་ལྷག་མཐོང་བརྗོད། ། ཅེས་སོ། །
༡
རབ
༣༽ ཐབས་དེ་ཇི་ལྟར་ཉམས་སུ་བླང་བའི་ཚུལ་བཤད་པ།
༼༡ ཞི་གནས་བསྒོམ་པ།
གསུམ་པ་ཐབས་དེ་ཇི་ལྟར་ཉམས་སུ་བླང་བའི་ཚུལ་ལ། ཞི་གནས་བསྒོམ་པ། ལྷག་མཐོང་
84



ཉམས་ཀྱི་སྣང་བ་བཤད་པའི་སྐབས།
བསྒོམ་པ། ཟུང་འབྲེལ་བསྒོམ་པའོ། །དང་པོ་ནི། སྤྱོད་འཇུག་ལས།
ཞི་གནས་རབ་ཏུ་ལྡན་པའི་ལྷག་མཐོང་གིས། །
ཉོན་མོངས་རྣམ་པར་འཇོམས་པར་ཤེས་བྱས་ནས། །
ཐོག་མར་ཞི་གནས་བཙལ་བྱ་དེ་ཡང་ནི། །
འཇིག་རྟེན་ཆགས་པ་མེད་ལ་མངོན་དགས་འགྲུབ། །
ཅེས་གསུངས་པས། བདག་ཏུ་འཛིན་པའི་ཉོན་མོངས་པ་དྲུངས་ནས་འབྱིན་པ་ལ་ལྷག་
མཐོང་དགོས་ཤིང་། དེ་སྐྱེ་བ་ལ་ཞི་གནས་དགོས་ལ། ཞི་གནས་ཀྱང་ལུས་སེམས་དབེན་པ་ལ་
བརྟེན་ནས་འབྱུང་བས་ན། ཐོག་མར་འཇིག་རྟེན་གྱི་བྱ་བ་ཞིང་ལས་དང་། ཚོང་ལས་དང་། ཕྱི་
འདོད་ཡོན་དང་། ནང་སེམས་ཅན་ལ་ཆགས་པའི་རྣམ་རྟོག་ཐམས་ཅད་སྤང་བར་བྱ་སྟེ། དེ་རྣམས་
མ་སྤངས་ན་སེམས་རྩེ་གཅིག་པའི་ཏིང་ངེ་འཛིན་རྣལ་མ་མི་སྐྱེ་བའི་ཕྱིར་རོ། །དེ་ཡང་འདུ་བྱེད་
ཀྱི་ལས་ལ་ཆགས་པའི་ཉེས་པ་ནི། ལྷག་པའི་བསམ་པ་བསྐུལ་བའི་མདོ་ལས།
བླ་མས་བསྐུལ་ན་བཀའ་བློ་མི་བདེ་ཞིང་། །
རྗེས་སུ་བསྟན་ན་མཐུན་པར་འཛིན་མི་བྱེད། །
དེ་ནི་མྱུར་དུ་ཚུལ་ཁྲིམས་ཉམས་པར་འགྱུར། །
ཉེས་པ་འདི་དག་ལས་ལ་དགའ་བའི་ཡིན། །
ཁྱིམ་ན་གནས་པའི་ལས་རྣམས་རྟག་སེམས་པས། །
དེ་ནི་རྟག་ཏུ་གདུང་བར་འགྱུར་བ་སྟེ། །
བསམ་གཏན་དང་ནི་སྤོང་བ་དེ་མི་བྱེད། །
ཉེས་པ་འདི་དག་ལས་ལ་དགའ་བའི་ཡིན། །ཞེས་སོ། །
འདོད་ཡོན་ལ་ཆགས་པའི་ཉེས་པ་ནི། སྤྱོད་འཇུག་ལས། །
185



དཔལ་ས་སྐྱའི་རིག་མཛོད། །
འཇིག་རྟེན་འདི་དང་ཕ་རོལ་ཏུ། །
འདོད་པ་རྣམས་ནི་ཕུང་ཁྲོལ་སྐྱེད། །
འདིར་ནི་བསད་དང་བཅིང་དང་གཅོད། །
ཕ་རོལ་ཏུ་ནི་དམྱལ་སོགས་སྒྲུབ། །
ཅེས་དང་། བསག་དང་བསྲུང་དང་བརླག་པའི་གདུང་བ་ཡིས། །ཞེས་བྱ་བ་ལ་སོགས་པ་
སྔར་དྲངས་པ་རྣམས་འདིར་ཡང་དྲན་པར་བྱའོ། །སེམས་ཅན་ལ་ཆགས་པའི་ཉེས་པ་ཡང་། དེ་
As
ཉིད་ལས། །
སེམས་ཅན་རྣམས་ལ་ཆགས་བྱས་ན། །
ཡང་དག་ཉིད་ལ་ཀུན་ནས་སྒྲིབ། །
སྐྱོ་བའི་སེམས་ཀྱང་འཇིག་པར་བྱེད། །
ཐ་མར་མྱ་ངན་གདུང་བར་འགྱུར། །
དེ་ལ་སེམས་པ་འབའ་ཞིག་གིས། །
ཚེ་འདི་དོན་མེད་འདའ་བར་འགྱུར། །
རྟག་པ་མེད་པའི་མཛའ་བཤེས་ཀྱིས། །
གཡུང་དྲུང་ཆོས་ཀྱང་འཇིག་པར་འགྱུར། །
བྱིས་དང་སྐལ་བ་མཉམ་སྤྱོད་ན། །
ངེས་པར་ངན་འགྲོར་འགྲོ་འགྱུར་ཏེ། །
སྐལ་མིན་ཉམ་པར་ཁྲིད་བྱེད་ན། །
བྱིས་པ་བསྟེན་པས་ཅི་ཞིག་བྱ། །
སྐད་ཅིག་གིས་ནི་མཛའ་འགྱུར་ལ། ། །
བj86



ཉམས་ཀྱི་སྣང་བ་བཤད་པའི་སྐབས།
ཡུད་ཙམ་གྱིས་ནི་དགྲར་ཡང་འགྱུར། །
དགའ་བའི་གནས་ལ་ཁྲོ་བྱེད་པས། ། །
སོ་སོ་སྐྱེ་བོ་མགུ་བར་དཀའ། །
ཕན་པར་སྨྲས་ཀྱང་ཁྲོ་བར་བྱེད། །
བདག་ཀྱང་ཕན་ལས་ཟློག་པར་བྱེད། །
དེ་དག་ངག་ནི་མ་ཉན་ན། །
ཁྲོས་པས་ངན་འགྲོར་འགྲོ་བར་འགྱུར། །
མཐོ་ལ་ཕྲག་དོག་མཉམ་ལ་འགྲན། །
དམའ་ལ་ང་རྒྱལ་བསྟོད་ན་དྲེགས། །
མི་སྙན་བརྗོད་ན་ཁོང་ཁྲོ་སྐྱེ། །
ནམ་ཞིག་བྱིས་ལས་ཕན་པ་ཐོབ། །
བྱིས་དང་འགྲོགས་ན་བྱིས་པ་ལ། །
དག་བསྟོད་གཞན་ལ་སྨོད་པ་དང་། །
འཁོར་བར་དགའ་བའི་གཏམ་ལ་སོགས། །
མི་དགེ་ཅིས་ཀྱང་ངེས་པར་འབྱུང་། །ཞེས་དང་།
རྗེ་བཙུན་རིན་པོ་ཆེ་གྲགས་པའི་ཞལ་སྔ་ནས་ཀྱང་། །
དབེན་པར་གནས་ནས་བསམ་གཏན་བསྒོམ་པ་ལ། །
བྱིས་དང་འགྲོགས་ན་དབེན་པ་མི་ཐོབ་པས། །
སྐྱེ་བོ་དག་ལ་སྐྱོ་བ་བསྒོམ་བྱ་སྟེ། །
འདི་ཡིས་དབེན་པ་ཐོབ་ཅིང་ལོག་འཚོ་སྤོང་། །ཞེས་སོ། །
187



དཔལ་ས་སྐྱའི་རིག་མཛོད།
Plane
དེ་བཞིན་དུ་དགྲ་ལ་སྡང་བའི་སེམས་ཀྱང་སྤང་བར་བྱ་སྟེ། སྤྱོད་འཇུག་ལས།
ཞེ་སྡང་ཟུག་རྔུའི་སེམས་འཆང་ན། །
ཡིད་ནི་ཞི་བ་ཉམས་མི་མྱོང་། །
དགའ་དང་བདེ་བའང་མི་ཐོབ་ལ། །
གཉིད་མི་འོང་ཞིང་བརྟེན་མེད་འགྱུར། །
གང་དག་ནོར་དང་བཀུར་སྟི་ཡིས། །
དྲིན་ཕྱིར་དེ་ལ་བརྟེན་གྱུར་པ། །
དེ་དག་ཀྱང་ནི་སྡང་ལྡན་པའི། །
རྗེ་དཔོན་དེ་ལ་གསོད་པར་རྒོལ། །
དེ་ཡིས་མཛའ་བཤེས་སྐྱོ་བར་འགྱུར། ། །
སྦྱིན་པས་བསྡུས་ཀྱང་བརྟེན་མི་བྱེད། །
མདོར་ན་ཁྲོ་བ་བདེར་གནས་པ། །
དེ་ནི་འགའ་ཡང་ཡོད་མ་ཡིན། །
ཞེས་དང༌། དེ་ལས་གཞན་གོང་ལས་འབྲས་ཀྱི་སྐབས་སུ་དྲངས་པའི་ལུང་རྣམས་ཀྱང་
དྲན་པར་བྱའོ། །དེ་ལྟར་ཆགས་སྡང་གི་ཡུལ་ལ་ཞེན་པ་ཐམས་ཅད་སྤངས་ཏེ། དགོན་པའམ།
རི་སུལ་ལམ། ནགས་འདབས་ལ་སོགས་པར་རང་ཉིད་གཅིག་པུར་གནས་ནས་ཏིང་ངེ་འཛིན་
བསྒོམ་པར་བྱ་སྟེ། དེ་ཉིད་ལས། མ ད འ།
དེ་བས་ཤིན་ཏུ་མདངས་དགའ་བའི། །
ནགས་ཚལ་ཚེགས་ཆུང་བདེ་སྐྱིད་ཅིང་། །
གཡེང་བ་ཐམས་ཅད་ཞི་བྱེད་པར། ། །
18



ཉམས་ཀྱི་སྣང་བ་བཤད་པའི་སྐབས། །
བདག་ཉིད་གཅིག་པུ་གནས་པར་བྱ། །ཞེས་དང་། །
དེ་ལ་སོགས་པའི་རྣམ་པ་ཡིས། །
དབེན་པའི་ཡོན་ཏན་བསམ་བྱས་ནས། །
རྣམ་རྟོག་ཉེ་བར་ཞི་བ་དང་། །
བྱང་ཆུབ་སེམས་ནི་བསྒོམ་པར་བྱ། །
ཞེས་སོ། །དེ་ལྟར་དབེན་པར་གནས་ནས་ཞི་གནས་བསྒོམ་པ་ལ་སྤང་བྱ་ཉེས་པ་ལྔ་ངོས་
ཟིན་པར་བྱས་ནས། དེ་སྤོང་བའི་གཉེན་པོ་འདུ་བྱེད་བརྒྱད་བསྟེན་ཏེ། སེམས་གནས་པའི་ཐབས་
དགུའི་སྒོ་ནས་ཞི་གནས་བཙལ་བར་བྱ་སྟེ། དེ་ལ་ཉེས་པ་ལྔ་ནི། དགེ་བ་ལ་སེམས་མི་སྦྱོར་བའི་
ལེ་ལོ་དང༌། སྦྱོར་ཡང་ཏིང་ངེ་འཛིན་བསྒོམ་པའི་གདམས་ངག་བརྗེད་པ་དང་། མ་བརྗེད་ཀྱང་
སེམས་སྨུགས་ཤིང་གློང་བློང་པོར་གྱུར་པའམ་སེམས་མི་གནས་པ་བྱིང་རྒོད་དང་། བྱིང་རྒོད་དུ་
སོང་བ་ཤེས་ཀྱང་དེ་སྤོང་བའི་གཉེན་པོ་མི་འཚོལ་བ་འདུ་མི་བྱེད་པ་དང་། ཧ་ཅང་གཉེན་པོ་བཙལ་
དྲགས་པས་སེམས་མི་གནས་པ་འདུ་བྱེད་པ་རྣམས་ཏེ། དབུས་མཐའ་ལས། །
ལེ་ལོ་དང་ནི་གདམས་ངག་རྣམས། །
བརྗེད་དང་བྱིང་དང་རྒོད་པ་དང་། །
འདུ་མི་བྱེད་དང་འདུ་བྱེད་དེ། །
འདི་དག་ཉེས་པ་ལྔར་འདོད་དོ། །
ཞེས་སོ། །གཉེན་པོ་སྤོང་བའི་འདུ་བྱེད་བརྒྱད་ལས། སྤང་བྱ་དང་པོ་ལེ་ལོའི་གཉེན་པོ་ནི།
འདུན་རྩོལ་དད་པ་ཤིན་སྦྱངས་བཞི་སྟེ། འདུན་པ་ནི་ཏིང་ངེ་འཛིན་གྱི་གནས། རྩོལ་བ་ནི་དེ་ལ་
གནས་པ། དད་པ་ནི་འདུན་པའི་རྒྱུ། ཤིན་སྦྱངས་ནི་རྩོལ་བའི་འབྲས་བུའོ། །དེ་རྣམས་ཀྱི་ནང་
ནས་ཀྱང་གཙོ་བོ་ནི་རྩོལ་བ་སྟེ། དོན་བརྩོན་འགྲུས་ཡིན་པས་ལེ་ལོ་སྤངས་ནས་བརྩོན་འགྲུས་
89



དཔལ་ས་སྐྱའི་རིག་མཛོད།
རྩོམ་པ་གལ་ཆེ་སྟེ། སྤྱོད་འཇུག་ལས།
དེ་ལྟར་བཟོད་པས་བརྩོན་འགྲུས་བརྩམ། །
འདི་ལྟར་བརྩོན་ལ་བྱང་ཆུབ་གནས། །
རླུང་མེད་གཡོ་བ་མེད་པ་བཞིན། །
བསོད་ནམས་བརྩོན་འགྲུས་མེད་མི་འབྱུང་། །
བརྩོན་གང་དགེ་ལ་སྤྲོ་བའོ། །ཞེས་གསུངས་ཤིང་བརྩོན་འགྲུས་ཀྱི་མི་
མཐུན་ཕྱོགས་ཀྱང་དེ་ཉིད་ལས།
དེ་ཡི་མི་མཐུན་ཕྱོགས་བཤད་བྱ། །
ལེ་ལོ་ངན་ལ་ཞེན་པ་དང་། །
སྒྱིད་ལུག་བདག་ཉིད་བརྙས་པའོ། །
སྙོམ་ལས་བདེ་བའི་རོ་མྱོང་དང་། །
གཉིད་ལ་བརྟེན་པའི་སྲེད་པ་ཡིས། །
འཁོར་བའི་སྡུག་བསྔལ་མི་སྐྱོ་བས། །
ལེ་ལོ་ཉེ་བར་སྐྱེ་བར་འགྱུར། །
ཞེས་གསུངས་པས། ལེ་ལོའི་རྒྱུ་དེ་དག་སྤངས་ཏེ། འཁོར་བའི་ཉེས་དམིགས་དང་། དལ་
འབྱོར་རྙེད་དཀའ་དང་། འཆི་བ་མི་རྟག་པ་དྲན་པའི་སྒོ་ནས་ཏིང་ངེ་འཛིན་བསྒོམ་པ་ལ་འབད་
པར་བྱའོ། །གདམས་ངག་བརྗེད་པའི་གཉེན་པོ་ནི་དྲན་པ་དང་ཤེས་བཞིན་ཏེ་ཏིང་ངེ་འཛིན་བསྒོམ་
པའི་གདམས་ངག་གི་དམིགས་རྣམ་གང་ཡིན་པ་དེ་དྲན་པས་ཡིད་ལ་བྱས་ནས་ཤེས་བཞིན་གྱིས་
མ་བརྗེད་པར་འཛིན་པ་སྟེ། དེ་ཉིད་ལས། །
ཤེས་བཞིན་མེད་པའི་སྐྱོན་ཆགས་པའི། །
190



ཉམས་ཀྱི་སྣང་བ་བཤད་པའི་སྐབས།
ཐོས་དང་བསམ་དང་བསྒོམ་པ་དག ། །
གློ་རྡོལ་བུམ་པའི་ཆུ་བཞིན་དུ། །
དྲན་པ་ལ་ནི་དེ་མི་གནས། ། མ་
ཞེས་སོ། །བྱིང་རྒོད་ངོས་མ་ཟིན་པའི་གཉེན་པོ་ནི། བྱིང་རྒོད་ཀྱི་དབང་དུ་སོང་མ་སོང་རྟོག་
པ་སྟེ། བྱིང་རྒོད་གཉིས་ཏིང་ངེ་འཛིན་གྱི་མི་མཐུན་ཕྱོགས་ཀྱི་གཙོ་བོ་ཡིན་པས། དེ་ངོས་མ་ཟིན་
ན་དེའི་གཉེན་པོ་བསྟེན་མི་ཤེས་པས་སོ། །ངོས་ཟིན་ཀྱང་བྱིང་རྒོད་སེལ་བའི་ཐབས་འདུ་མི་བྱེད་
པའི་གཉེན་པོ་ནི་འདུ་བྱེད་པ་སྟེ། སྤང་བྱ་ངོས་ཟིན་ཀྱང་གཉེན་པོ་མ་བསྟེན་ན་ཡོན་ཏན་རྒྱུད་ལ་
མི་སྐྱེ་བས་སོ། །འདུས་བྱས་དྲགས་ནས་སེམས་རྩུབ་རྩུབ་པོར་སོང་སྟེ་མི་གནས་པའི་གཉེན་པོ་
ནི་འདུ་བྱེད་བཏང་སྙོམས་བསྟེན་པ་སྟེ། སྐྱེས་བུ་མཁས་པས་ཁལ་གཉེར་བྱས་པའམ། གསེར་
གཞལ་ལེགས་པའི་ཞོ་ལྕེ་ལྟར་མཉམ་ཁད་ཀྱིས་གནས་པ་ན་འདོད་པའི་དོན་བདེ་བླག་ཏུ་འགྲུབ་
པའི་ཕྱིར་རོ། །དེ་དག་ཀྱང་དབུས་མཐའ་ལས། །
གནས་དང་དེ་ལ་གནས་པ་དང༌། ། བསམ་
རྒྱུ་དང་འབྲས་བུ་ཉིད་དུའོ། །
དམིགས་པ་བརྗེད་པར་མ་གྱུར་དང་། །
བྱིང་དང་རྒོད་པ་རྟོགས་པ་དང་། །
དེ་སྤོང་མངོན་པར་འདུ་བྱེད་དང་། ། མ་
ཞི་ཚེ་རྣལ་དུ་འཇུག་པའོ། །ཞེས་སོ། །
སེམས་གནས་པར་བྱེད་པའི་ཐབས་དངོས་ནི།
འཇོག་དང་རྒྱུན་འཇོག་བསླན་ཏེ་འཇོག །
ཉེར་འཇོག་དུལ་དང་ཞི་བར་བྱེད། །
191]



དཔལ་ས་སྐྱའི་རིག་མཛོད། །
ཉེར་ཞི་རྩེ་གཅིག་མཉམ་འཇོག་པ། །
འཇོག་པའི་རིམ་པ་རྣམ་དགུ་ཡིན། །
ཞེས་པ་ལྟར་དགུ་ལས། དང་པོ་སེམས་འཇོག་པ་ལ། དམིགས་རྟེན་མི་གཡོ་བ། ལུས་མི་
འགུལ་བ། རྫི་མ་མི་འཁྲབ་པ། དམིགས་རྟེན་གྱི་རྣམ་པ་གསལ་བ་སྟེ་བཞི་དང་ལྡན་དགོས་པ་ལས།
དང་པོ་དམིགས་རྟེན་མི་གཡོ་བ་ནི། ཤིན་ཏུ་དབེན་ཞིང་ཉམས་དགའ་བའི་གནས་སུ་དམིགས་
པའི་རྟེན་དེ་བཞིན་གཤེགས་པའི་སྐུ་རི་མོར་བྱས་པ་ལ་སོགས་པ་མཚར་ཞིང་ཡིད་དུ་འོང་བ་ཞིག་
འདུ་བྱ་སྟེ། ཏིང་ངེ་འཛིན་རྒྱལ་པོ་ལས། །
གསེར་གྱི་ཁ་དོག་ལྟ་བུའི་སྐུ་ལུས་ཀྱི། །
འཇིག་རྟེན་མགོན་པོ་ཀུན་ཏུ་མཛེས་པ་སྟེ། །་་་་་་་་་
དམིགས་པ་དེ་ལ་གང་གིས་སེམས་འཇུག་པ། །
བྱང་ཆུབ་སེམས་དཔའ་དེ་མཉམ་བཞག་ཅེས་བྱ། །།
ཞེས་སོ། །ཡང་ན་མེ་ཏོག་སྔོན་པོའམ། གོས་དར་གྱི་རས་མ་སྔོན་པོ་ལ་སོགས་པ་གང་
རུང་ཞིག་རང་གི་མདུན་ངོས་ཉེ་རིང་འཚམ་པ་ཞིག་ཏུ་མི་གཡོ་བར་བཞག་གོ །
ལུས་མི་འགུལ་བ་ནི། ཀ་མ་ལ་ཤཱི་ལའི་བསྒོམ་རིམ་གྱི་ལུང་སྔར་དྲངས་པ་དེའི་འཇུག་ཐོགས་
དེ་མ་ཐག་པར། མིག་ཧ་ཅང་མི་དབྱེ། ཧ་ཅང་མི་ཟུམ་པར་སྣའི་རྩེ་མོ་ལ་གཏད་ཅིང་ལུས་དྲང་པོར་
བསྲངས་ལ་དྲན་པ་ནང་དུ་བཞག་སྟེ། ཕྲག་པ་མཉམ་པོར་བཞག་ལ་མགོ་བོ་མི་མཐོ་མི་དམའ་ཞིང་།
ཕྱོགས་གཅིག་ཏུ་མི་གཡོ་བར་སྣ་ནས་ལྟེ་བར་དྲང་པོར་བཞག་གོ །སོ་དང་མཆུ་ཐ་མལ་པར་བཞག་
ཅིང་ལྕེ་ཡང་སོའི་དྲུང་དུ་བཞག་གོ །དབུགས་ཕྱི་ནང་དུ་རྒྱུ་བ་ཡང་། སྒྲ་ཅན་དང་། རྔམ་པ་ཅན་
དང་༑ རྒོད་བག་ཅན་དུ་མི་བཏང་གི །ཅིས་ནས་ཀྱང་མི་ཚོར་བ་དལ་བུ་དལ་བུས་ལྷུན་གྱིས་གྲུབ་
པའི་ཚུལ་གྱིས་ནང་དུ་རྔུབ་པ་དང་། ཕྱིར་འབྱུང་བར་འགྱུར་བ་དེ་ལྟར་བྱའོ་ཞེས་གསུངས་པ་ལྟར་
192



ཉམས་ཀྱི་སྣང་བ་བཤད་པའི་སྐབས། །
འཇམ་པའི་སྟན་ལ་བསམ་གཏན་གྱི་ཡན་ལག་རྣམས་ཚང་བར་བྱས་ནས་དྲང་ཞིང་གཡོ་བ་མེད་པའི་
ཚུལ་གྱིས་གནས་པར་བྱའོ། །
རྫི་མ་མི་འཁྲབ་པ་ནི། མིག་གི་ཡ་ལྕིབས་ཀྱིས་མིག་འབྲས་ཀྱི་ཕྱེད་ཙམ་ཁེབས་པར་བཀབ་ལ།
དམིགས་རྟེན་གྱི་སྟེང་དུ་མིག་ཟིམ་གྱིས་བལྟ་ཞིང་མཆི་མ་ལ་སོགས་པ་བྱུང་ན་ལག་པས་མི་རེག་
པར་ཅི་བདེར་འབབ་ཏུ་བཅུག་ལ། ཟུག་རྔུ་བྱུང་ན་དེ་ལ་སེམས་མི་གཏོད་པར་དམིགས་རྟེན་ཉིད་
ལ་དྲག་ཏུ་གཏད་དེ་གནས་པར་བྱའོ། །
དམིགས་རྟེན་གྱི་རྣམ་པ་གསལ་བ་ནི་ལེགས་ཉེས་ལ་སོགས་པའི་རྟོགས་དཔྱོད་གཏོང་བ་མ་
ཡིན་པར། རྣམ་པ་གང་ཡིན་པ་དེ་ཉིད་རྟོག་མེད་ཀྱི་ཤེས་པ་ལ་གསལ་སིང་ངེ་བའི་ཚུལ་དུ་འཆར་
དུ་འཇུག་པའོ། །
རྒྱུན་དུ་འཇོག་པ་ནི། དེ་ལྟ་བུ་དང་པོ་ཉིད་ནས་ཡུན་རིང་པོ་མི་འོང་བས། ཐུང་ཙམ་ཐུང་ཙམ་
རྒྱུན་མཐུད་ཅིང་འཇོག་པའོ། །
བསླན་ཏེ་འཇོག་པ་ནི། རྣམ་གཡེང་བྱུང་ན་ངོ་ཤེས་པར་བྱས་ནས་དམིགས་པ་དེ་ཉིད་ལ་
སེམས་སླན་པའོ། །
ཉེ་བར་འཇོག་པ་ནི། སེམས་མི་འགྲོ་བའི་ཆེད་དུ་དྲན་པས་སེམས་དམིགས་པའི་སྟེང་དུ་
སྡུད་པའོ། །
དུལ་བར་བྱེད་པ་ནི་ཏིང་ངེ་འཛིན་གྱི་ཡོན་ཏན་ལ་སེམས་སྤྲོ་བའི་སྒོ་ནས་བྱིང་རྒོད་བྱུང་ན་
གཉེན་པོས་སེམས་འདུལ་བའོ། །
ཞི་བར་བྱེད་པ་ནི། རྣམ་གཡེང་ལ་སོགས་པའི་རྐྱེན་གྱིས་སེམས་མི་དགའ་བར་གྱུར་ན།།
དམིགས་པ་ལ་སེམས་གཏད་དེ་ཞི་བར་བྱེད་པའོ། །
ཉེ་བར་ཞི་བར་བྱེད་པ་ནི་བསམ་གཏན་གྱི་མི་མཐུན་ཕྱོགས་བརྣབ་སེམས་ལ་སོགས་པ་སྐྱེས་ན།
193



དཔལ་ས་སྐྱའི་རིག་མཛོད།
དེ་ཡང་དམིགས་པ་ལ་བརྟེན་ནས་ཞི་བར་བྱེད་པའོ། །
རྩེ་གཅིག་ཏུ་འཇོག་པ་ནི། བྱིང་རྒོད་སྤོང་བའི་ཐབས་འདུས་བྱས་པས་སེམས་མི་འཕྲོ་ན་དེ་
ཉིད་ཀྱི་སྟེང་དུ་འཇོག་པའོ། །
ཤིན་ཏུ་མཉམ་པར་འཇོག་པ་ནི། གོམས་པའི་དབང་གིས་འབད་རྩོལ་མི་དགོས་པར་ཏིང་
ངེ་འཛིན་དུ་རང་གི་ངང་གིས་འགྱུར་བ་སྟེ། འདི་ནི་ཤིན་ཏུ་སྦྱངས་པའི་བདེ་བ་མ་སྐྱེས་ཀྱི་བར་དུ་
འདོད་སེམས་རྩེ་གཅིག་པའི་ཞི་གནས་ཡིན་ལ། དེ་སྐྱེས་ནས་བསམ་གཏན་གྱི་སས་བསྡུས་ཀྱི་ཞི་
གནས་མཚན་ཉིད་པ་ཡིན་ནོ། །དེ་དག་ཀྱང་མདོ་སྡེ་རྒྱན་ལས། །
དམིགས་པ་ལ་ནི་སེམས་གཏད་ནས། །
དེ་རྒྱུན་རྣམ་པར་གཡེང་མི་བྱ། །
རྣམ་གཡེང་མྱུར་དུ་རྟོགས་བྱས་ནས། །
དེ་ལ་སླར་ཡང་བསླན་པར་བྱ། །
བློ་ལྡན་གོང་ནས་གོང་དུ་ཡང་། །
སེམས་ནི་ནང་དུ་བསྡུ་བར་བྱ། །
དེ་ནས་ཡོན་ཏན་མཐོང་བའི་ཕྱིར། །
ཏིང་ངེ་འཛིན་ལ་སེམས་འདུལ་ལོ། །
རྣམ་གཡེང་ཉེས་པ་མཐོང་བའི་ཕྱིར། །
དེ་ལ་མི་དགའ་ཞི་བར་བྱ། ། །
བརྣབ་སེམས་ཡིད་མི་བདེ་ལ་སོགས། །
ལངས་པ་དེ་བཞིན་ཞི་བར་བྱ། །
དེ་ནས་སྡོམ་བརྩོན་ཅན་གྱིས་ནི། །



ཉམས་ཀྱི་སྣང་བ་བཤད་པའི་སྐབས།
ཀྱི་
སེམས་ལ་མངོན་པར་འདུ་བྱེད་བཅས། །
རང་གི་ངང་གིས་འབྱུང་བ་ཐོབ། །
དེ་གོམས་པ་ལས་འདུ་མི་བྱེད། །
དེ་ནས་དེ་ཡི་ལུས་དང་སེམས། །
ཤིན་ཏུ་སྦྱངས་པ་ཆེ་ཐོབ་ནས། །
ཡིད་ལ་བྱེད་དང་བཅས་ཞེས་བྱ། །ཞེས་སོ། །
དགུ་པོ་དེ་དག་རེ་རེ་ཡང་བཤད་མ་ཐག་པའི་ཉེས་པ་ལྔ་སྤོང་བ་དང་། གཉེན་པོ་འདུ་བྱེད་
བརྒྱད་བསྟེན་པའི་སྒོ་རྣམ་པ་ལས་སུ་རུང་བར་བྱ་དགོས་ཤིང་། དེའི་ནང་ནས་ཀྱང་སྤང་བྱའི་གཙོ་
བོ་བྱིང་རྒོད་གཉིས་ངོས་ཟིན་པར་བྱས་ཏེ། བྱིང་ན་བསམ་གཏན་གྱི་སྔོན་གྱི་ཁ་ཟས་ཆ་དབྲི། ས་
མཐོ་བར་འདུག །གོས་སྟན་སྲབ་པར་བྱ། སྐྱབས་འགྲོ་དང་གསོལ་འདེབས་ལ་སོགས་པ་སྐད་
གསང་མཐོན་པོས་བྱ། ལུས་སེམས་ཧུར་ཕྱུང་ལ་བསྒོམ། རྒོད་ན་དེ་བས་བཟློག་པའི་ཐབས་ཀྱིས་
བསལ། བྱིང་རྒོད་ཞི་བ་ན་ལྷོད་ཀྱིས་གློད་ལ་བསྒོམ། དེ་ལྟར་བསྒོམ་པས་དང་པོར་རྣམ་རྟོག་གཅིག་
རྟིང་ལ་གཅིག་ཟམ་མ་ཆད་པ་བློ་རགས་པས་ཚད་གཟུང་བར་མི་ནུས་པ་འབྱུང་སྟེ། དེ་སྔར་ནས་
རྒྱུ་ཡིན་ཡོད་མོད་ཀྱང་། སེམས་མཉམ་པར་མ་བཞག་པས་མ་ངེས་པ་ཡིན་ལ། དེ་ད་ལྟ་རིག་ནས་
རྣམ་རྟོག་སྔར་ལས་མང་དུ་སོང་འདུག །བསྒོམ་མི་སྐྱེ་བ་ཡིན་ནམ་སྙམ་པ་འབྱུང་སྟེ། ཉམས་དང་
པོ་རི་གཟར་གྱི་འབབ་ཆུ་ལྟ་བུ་ཞེས་བྱ་བ་རྣམ་རྟོག་ངོ་ཤེས་ཀྱི་ཉམས་ཡིན་ནོ། །
དེ་ལྟར་བྱུང་ཡང་བསྒོམ་འཕྲོ་མ་བཤོལ་བར་རྟོག་པ་འཕྲོ་གཅོད་གང་ཐུབ་བྱེད་ཅིང་བསྒོམས་
པས་རྣམ་རྟོག་གཅིག་རྙིང་ལ་གཅིག་རྒྱུ་འཕྲོ་ལ་བར་སྐབས་ཞིག་ནས་རྣམ་རྟོག་གི་རྒྱུ་བ་ཞི་མལ་
སོང་བ་སྙམ་བྱེད། ཡང་དེ་མ་ཐག་རྟོག་པ་རྒྱུ་བ་སྙམ་བྱེད་པ་རེས་འཇོག་ཏུ་འབྱུང་སྟེ། ཉམས་གཉིས་
པ་རོང་ཁུང་དོག་མོའི་ཆུ་ལྟ་བུ་ཞེས་བྱ་བ་རྣམ་རྟོག་ངལ་བསོའི་ཉམས་ཡིན་ནོ། །
།
E
195



དཔལ་ས་སྐྱའི་རིག་མཛོད།
སླར་ཡང་དེའི་རྒྱུན་ལ་ནན་ཏན་གྱིས་བསྒོམས་པས་ཅི་ཞིག་ན་རྣམ་རྟོག་གི་རྒྱུ་བ་ཧ་ཕྲི་རྡུགས་
པ་ལྟར་ལོག་ནས་ལྷན་ཚོམ་གྱིས་མི་རྟོག་པ་ལ་འགྲོ་བ་འབྱུང་ལ། དེ་ལ་རིག་པའི་ངར་བཏོན་ཞིང་
བསྒོམས་པས་སྐབས་འགར་ཤེས་པ་དྭངས་ཆ་དང་བཅས་པ་ཡོད་འཕྲོ་ལ་ཡང་རྣམ་རྟོག་ཐོལ་ལོ་
ལོ་སྐྱེ་བ་འབྱུང་སྟེ། ཉམས་གསུམ་པ་ཕུ་གསུམ་གྱི་རྫིང་ཆུ་ལྟ་བུ་ཞེས་བྱ་བ་རྣམ་རྟོག་ཐང་ཆད་ཀྱི་
ཉམས་ཡིན་ནོ། །
སླར་ཡང་དེའི་འཕྲོ་མཐུད་ཅིང་བསྒོམས་པས་རྣམ་རྟོག་གི་རྒྱུ་བ་ཕལ་ཆེར་ཞི་ནས་སེམས་རྩེ་
གཅིག་ཏུ་ཉལ་གྱིས་གནས་པ་འབྱུང་ཞིང་། དེའི་ངང་ནས་རྣམ་རྟོག་གཅིག་མཐུད་གཉིས་མཐུད་རེ་
ཙམ་འབྱུང་ཡང་དེ་མ་ཐག་ཞི་བར་འགྱུར་ཏེ། ཉམས་བཞི་པ་མཚོ་རླབས་དང་བཅས་པ་ལྟ་བུ་ཞེས་
བྱ་བ་རྣམ་རྟོག་རླབས་བཅས་ཀྱི་ཉམས་ཡིན་ནོ། །་
སླར་ཡང་སྔར་གྱི་རྒྱུན་དེ་ཉིད་ལ་མཉམ་པར་བཞག་པས། རྣམ་རྟོག་གི་འཕྲོ་འདུ་ཐམས་ཅད་
ཞི་ནས། སེམས་རྩེ་གཅིག་ཏུ་གནས་པ་གསལ་ཆ་དང་བཅས་པ་ཞིག་འབྱུང་སྟེ། ཉམས་ལྔ་པ་
མཚོ་རླབས་དང་བྲལ་བ་ལྟ་བུ་ཞེས་བྱ་བ་རྣམ་རྟོག་ཞི་བའི་ཉམས་ཡིན་ནོ། །དེའི་ཚེ་རྣམ་རྟོག་གི་
འཇུག་པ་ཞི་སྟེ་སེམས་རྩེ་གཅིག་ཏུ་ལྷན་ནེ་གནས་ཀྱང་ཤེས་པའི་དྭངས་ཆ་གསལ་སིང་བ་ཞིག་མ་
རྙེད་ན་རྣམ་རྟོག་ཁ་འཁྱིམ་པའི་ཞི་གནས་ཡིན་པས། སེམས་རྩེ་གཅིག་ཏུ་གནས་པ་ལ་ཤེས་པའི་དྭངས་
ཆ་གསལ་སིང་ངེ་ཤར་བ་མར་མེ་རླུང་གིས་མ་བསྐྱོད་པ་ལྟ་བུ་ཞིག་མ་བྱུང་གི་བར་དུ་བསྒོམ་མོ། །
དེ་ལྟར་བསྒོམས་པས་ཡུལ་གྱི་སྟེང་དུ་གསལ་ཆ་ཁྱད་པར་ཅན་བྱུང་བ་ན་དམིགས་རྟེན་ལ་མི་
བལྟ་བར་སེམས་ཁ་ནང་དུ་བལྟས་ལ་ཤེས་པའི་གསལ་ཆ་དེ་ཉིད་ཀྱི་སྟེང་དུ་ལྷན་གྱིས་བཞག །བྱིང་
རྒོད་བྱུང་ན་ཐབས་ཀྱིས་བསལ་ལ། ཤེས་པའི་དྭངས་ཆ་གསལ་སིང་ངེ་བ་དེའི་ངང་དུ་རྩོལ་
བ་གློད་ལ་ལྷུག་པར་གཞག་གོ །དེ་ལྟར་བཞུར་ནས་བསྒོམས་པས་ཐུན་མགོ་ལ་མཉམ་བཞག་ངན་
ཡང་༑ ཐུན་གཤམ་ལ་བཟང་དུ་འགྲོ་ན་སྒྲིམ་དགོས་པ་ཡིན་པས་རྩེ་གཅིག་ཏུ་བསྒྲིམས་ལ་བསྒོམ།
10



ཉམས་ཀྱི་སྣང་བ་བཤད་པའི་སྐབས།
བསྒྲིམས་པའི་མཐར་སེམས་འཕྲོས་ནས་གནས་སུ་མི་འདོད་པ་དང་། ལུས་སེམས་མི་བདེ་བ་ལ་
སོགས་པ་བྱུང་ན་གྲིམས་དྲགས་པ་ཡིན་པས་ལྷོད་གློད་ལ་བསྒོམ། ཁ་ཟས་ཁམས་ལ་གང་འཕྲོད་
མང་ཉུང་རན་པར་བཟའ། གཉིད་ཉིན་མཚན་གོ་མ་ལོག་པར་ལོག་ལ་ཁམས་གསོ། ཁམས་གསོས་
པ་ན་འབད་ལ་བསྒོམ་མོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། དབེན་པའི་གནས་སུ་བདེ་བའི་སྟན་ལ་རྗེ་བཙུན་རྣམ་པར་
སྣང་མཛད་ཀྱི་སྤྱོད་ལམ་ལྟ་བུས་འདུག་སྟེ་སྐྱབས་གསོལ་སེམས་བསྐྱེད་གསུམ་སྔོན་དུ་འགྲོ་བས།
ཀྱེ་མ་བདག་ཐོག་མ་མེད་པའི་འཁོར་བ་ནས་ད་ལྟའི་བར་དུ་སེམས་ཀུན་ཏུ་རྟོག་པའི་རླུང་གིས་
བསྐྱོད་དེ། ཅི་ཡང་རུང་བ་འབའ་ཞིག་ཡིད་ལ་བྱས་བྱེད་ནས། དགེ་བའི་དམིགས་པ་ལ་སེམས་
རྩེ་གཅིག་ཏུ་སེ་གོལ་གཏོགས་པའི་ཡུན་ཙམ་ཞིག་ཀྱང་གནས་པར་མ་ནུས་པས། ད་དུང་འཁོར་བའི་
རྒྱ་མཚོ་ལས་རང་མ་བརྒལ་ཞིང་། གཞན་སྒྲོལ་བའི་ནུས་པ་མ་ཐོབ་པ་རེ་མ་ལེགས། ད་ནི་བདག་
གིས་དགེ་བའི་བཤེས་གཉེན་གྱི་གདམས་ངག་ལ་བརྟེན་ནས་ལུས་སེམས་ཤིན་སྦྱངས་ཀྱི་བདེ་བ་
ཁྱད་པར་ཅན་བསྒྲུབས་ཏེ། སེམས་རྩེ་གཅིག་པའི་ཏིང་ངེ་འཛིན་ལ་མཉམ་པར་བཞག་ནས་རྫོགས་
པའི་བྱང་ཆུབ་ཆེན་པོ་ཐོབ་པར་བགྱིའོ་ཞེས་བསམ་ལ། རླུང་རྔམ་པ་དང་རྒོད་བག་ཅན་དང་། སྒྲ་
ཆེར་རྒྱུ་བ་ལ་སོགས་པ་སྤངས་ནས། དབུགས་ཕྱི་ནང་དུ་རྒྱུ་བ་ལན་ཉི་ཤུ་རྩ་གཅིག་ཙམ་ཞིག་
མ་འཆོལ་བར་གྲངས་སུ་བྱས་པས་ལུས་ངག་ཆ་མཉམ་ལ། རང་གི་སེམས་ལ་རྟོག་པའི་རྒྱུ་བ་
གང་རགས་བརྟགས་ཏེ། འདོད་པ་ལ་མངོན་པར་ཞེན་ཅིང་ཆགས་པའི་རྣམ་རྟོག་ཤས་ཆེ་ན་མི་
སྡུག་པ་བསྒོམ་པ་ལ་སོགས་པའི་སྒོ་ནས་ཞི་བར་བྱ་ཞིང་། དེ་བཞིན་དུ་ཞེ་སྡང་ལ་བྱམས་པ་དང་།
གཏི་མུག་ལ་རྟེན་ཅིང་འབྲེལ་བར་འབྱུང་བ་ལ་རྟོག་པ་དང་། ཕྲག་དོག་ལ་བདག་གཞན་མཉམ་



དཔལ་ས་སྐྱའི་རིག་མཛོད། །
པ་དང་། ང་རྒྱལ་ལ་བདག་གཞན་བརྗེ་བའམ། ཁམས་ཀྱི་རབ་ཏུ་དབྱེ་བ་བསྒོམ་སྟེ། སླར་ཡང་
བདག་ལ་ཉོན་མོངས་པ་མངོན་དུ་རྒྱུ་འདུག་གམ་མི་འདུག་ཡང་ཡང་བརྟགས་ལ། གལ་ཏེ་འདུག་
ན་གང་འདུག་པ་དེ་ཉིད་ལ་གཉེན་པོ་བཏང་སྟེ། སེམས་ཉོན་མོངས་པ་དང་། འཇིག་རྟེན་འདིའི་
རྣམ་པར་རྟོག་པའི་དབང་དུ་མ་སོང་བར་བྱས་ལ། དེ་དག་གི་འཕྲོ་འདུ་ཆོད་པ་ན། གོང་དུ་སྨོས་
པའི་གདམས་ངག་གི་དམིགས་རྣམ་དྲན་པའི་སྒོ་ནས་དང་པོར་དམིགས་རྟེན་གྱི་སྟེང་དུ་སེམས་
ཁྲིམས་ཀྱིས་བསྒྲིམས་ལ་བྱིང་རྒོད་ཀྱི་དབང་དུ་མི་བཏང་བར་བཞག །ཧ་ཅང་གྲིམས་དྲགས་ན་
རྒོད་ནས་འགྲོ་བས་བར་དུ་སེམས་ལྷོད་ཀྱིས་གློད་ལ་དྲན་ཤེས་བཞིན་དང་མ་བྲལ་བར་བྱ། གློད་
དྲགས་ན་བྱིང་རྨུགས་འདྲེན་པས་ཐ་མར་རང་སོ་བཟུང་ལ་དམིགས་རྟེན་གྱི་རྣམ་པ་གསལ་བའི་
ངང་ནས་སེམས་རྩུབ་རྩུབ་པོ་མ་ཡིན་པར་འབོལ་གྱིས་འཇོག་པ་སྟེ། སྔ་མ་གཉིས་ནི་བྱིང་རྒོད་
ཀྱི་གཉེན་པོ་འདུ་བྱེད་པ་ཡིན་ལ། ཕྱི་མ་ནི་བྱིང་རྒོད་ཞི་བ་ན་འདུ་བྱེད་བཏང་སྙོམས་བསྟེན་པའི་
ཚུལ་ཡིན་པས། ཏིང་ངེ་འཛིན་གང་བསྒོམ་ཡང་གནད་འདི་གསུམ་གལ་ཆེའོ། །
དེ་ལྟར་བསྒོམས་པས་རྣམ་རྟོག་གི་འཇུག་པ་ཐམས་ཅད་ཞི་བ་ན་ཤེས་པའི་དྭངས་ཆ་གསལ་
སིང་ངེ་བ་དེའི་སྟེང་དུ་ཡུན་རིང་དུ་བཞག །དེ་ལ་བརྟེན་པ་ན་དམིགས་རྟེན་ལ་མི་བལྟ་བར་སེམས་
ཀྱི་རང་མདངས་གསལ་བར་སྣང་བ་དེ་ཉིད་ལ་ཆེར་གྱིས་བལྟ། གསལ་ལེ་ཧྲིག་གེ་བའི་ཚུལ་དུ་
ཉམས་སུ་མྱོང་བ་ན་དེ་ག་ལ་ལྷོད་ཀྱིས་གློད། འདས་པའི་རྗེས་མི་བཅད། མ་འོངས་པའི་སྡུན་མི་བསུ།
ད་ལྟར་བ་ལ་རྩིས་གྲངས་མི་གདབ་པར་རྣམ་རྟོག་བཟང་ངན་གང་སྐྱེས་ཀྱང་ཐོལ་སྐྱེས་ཆད་གཅོད་བྱ། །
ཕྱི་གྲིམས་ལ་ནང་ལྷོད་པའི་ཚུལ་དུ་བཞག །ཐུན་ལས་ལྡང་བ་ན་བསམ་གཏན་དང་བཟང་གྱེས་བྱ།
དགེ་བ་བསྔོས་ལ་ཁམས་བསངས། ཐུན་མཚམས་རྣམས་སུ་ཡང་དབེན་པའི་རྒྱུན་མ་ཤོར་བར་བྱ།
སེམས་འཕྲོ་རྒོད་དུ་འགྱུར་བའི་རྒྱུ་ཐམས་ཅད་སྤངས་ཏེ་མྱུར་དུ་ཐུན་ལ་འཇུག །ཐོག་མར་ཐུན་ཆུང་ལ་
གྲངས་མང་བར་བྱ། གོམས་ནས་ཐུན་ཇེ་ཆེ་ལ་བཏང་ལ། མཐར་ཏིང་ངེ་འཛིན་གཅིག་གིས་ཉིན་
པུ 198



ཉམས་ཀྱི་སྣང་བ་བཤད་པའི་སྐབས།
མཚན་འདའ་བ་ལ་སོགས་པ་མ་བྱུང་གི་བར་དུ་བསླབ་བོ། །
༼༢ ལྷག་མཐོང་བསྒོམ་པ།
༼༡༽ ལྷག་མཐོང་བསྒོམ་པའི་འཐད་པ་བསྟན་པ།
གཉིས་པ་ལྷག་མཐོང་བསྒོམ་པ་ནི། དེ་ལྟར་ཞི་གནས་བསྒོམས་པས་སེམས་རྩེ་གཅིག་
པའི་བདེ་བ་ཐོབ་པའི་བྱང་ཆུབ་སེམས་དཔའ་དེས་ལྷག་མཐོང་སོ་སོར་རྟོག་པའི་ཤེས་རབ་སྐྱེད་
པའི་ཐབས་ལ་འབད་པར་བྱ་སྟེ། དེ་ཉིད་ཐུབ་པའི་གསུང་རབ་ཐམས་ཅད་ཀྱི་བརྗོད་བྱའི་སྙིང་
པོ་ཡིན་པའི་ཕྱིར་རོ། །དེ་སྐད་དུ་ཡང་སྤྱོད་འཇུག་ལས། །
ཡན་ལག་འདི་དག་ཐམས་ཅད་ནི། ། །
ཐུབ་པས་ཤེས་རབ་དོན་དུ་གསུངས། །
དེ་ཡི་ཕྱིར་ན་སྡུག་བསྔལ་དག །
ཞི་བར་འདོད་པས་ཤེས་རབ་བསྐྱེད། །
ཅེས་སོ། །ཆོས་རབ་ཏུ་རྣམ་འབྱེད་ཀྱི་བློ་མེད་ན། སྟོང་ཉིད་བསྒོམ་པ་དང་། སྦྱིན་སོགས་
ཐབས་ཀྱི་ཉམས་ལེན་རྣམས་ལ་ཇི་ཙམ་བརྩོན་ཡང་ཉོན་མོངས་པ་དང་བདག་འཛིན་དྲུངས་ནས་
འབྱིན་མི་ནུས་ཏེ། མདོ་སྡུད་པ་ལས། །
དམུས་ལོང་དམིགས་བུ་མེད་པ་བྱེ་བ་ཁྲག་ཁྲིག་རྣམས། །
ལམ་ཡང་མི་ཤེས་གྲོང་ཁྱེར་འཇུག་པར་ག་ལ་འགྱུར། ། ་
ཤེས་རབ་མེད་ན་མིག་མེད་ཕ་རོལ་ཕྱིན་ལྔ་འདིས། །
དམིགས་བུ་མེད་པས་བྱང་ཆུབ་རེག་པར་ནུས་མ་ཡིན། །ཞེས་སོ། །
199



དཔལ་ས་སྐྱའི་རིག་མཛོད། །
ཆོས་མངོན་པ་མཛོད་ལས། །
ཆོས་རྣམས་རབ་ཏུ་རྣམ་འབྱེད་མེད་པར་ཉོན་མོངས་རྣམས། །
གང་ཕྱིར་ཉེ་བར་ཞི་བར་བྱ་བའི་ཐབས་མེད་ལ། །
དེ་མེད་པས་ཀྱང་འཇིག་རྟེན་སྲིད་མཚོ་འདིར་འཁྱམས་ཏེ། །
དེ་བས་དེ་ཕྱིར་འདི་ནི་སྟོན་པས་གསུངས་སོ་ལོ། །ཞེས་སོ། །
དེ་བཞིན་དུ་ཐབས་རྒྱ་ཆེན་པོ་དང་བྲལ་བའི་སྟོང་ཉིད་ཀྱི་ལྟ་བ་བསྒོམས་ཀྱང་། ཉན་རང་གི་
བྱང་ཆུབ་ཙམ་ཐོབ་སྲིད་ཀྱི། དེ་བས་ལྷག་པ་མི་ཐོབ་སྟེ། སྡུད་པ་ལས། ཐབས་མེད་ཤེས་རབ་བྲལ་
བ་ཉན་ཐོས་ཉིད་དུ་ལྷུང༌། །ཞེས་དང་། འཇམ་དཔལ་རྣམ་པར་འཕྲུལ་པའི་མདོ་ལས། སྟོང་པ་
ཉིད་ལ་སོ་སོར་རྟོག་ཅིང་སེམས་ཅན་ཡལ་བར་འདོར་བ་ནི་བདུད་ཀྱི་ལས་སོ། །ཤེས་རབ་ཀྱིས་
རྣམ་པར་དཔྱོད་ཅིང་སྙིང་རྗེ་ཆེན་པོ་ལ་དམིགས་པར་འཛིན་པ་ཡང་བདུད་ཀྱི་ལས་སོ་ཞེས་དང་།།
སློབ་དཔོན་ས་ར་ཧས་ཀྱང་། །
སྙིང་རྗེ་ཉིད་སྤངས་སྟོང་པ་ཉིད་ཀྱིས་ཀྱང་། །
དེས་ནི་ལམ་མཆོག་རྙེད་པ་མ་ཡིན་ཏེ། །
གལ་ཏེ་སྙིང་རྗེ་འབའ་ཞིག་བསྒོམ་ན་ཡང་། །
འཁོར་བ་འདི་ནས་ཐར་པ་ཡོད་དམ་ཅི། །
ཞེས་སོ། །དེ་བཞིན་དུ་བདག་མེད་གཉིས་དང་བྲལ་བའི་སྟོང་ཉིད་ཙམ་དང་། སོ་སོར་རྟོག་
པའི་ཤེས་རབ་དང་བྲལ་བའི་སེམས་ཀྱི་གནས་ཆ་ཙམ་གྱིས་ཀྱང་བདག་ཏུ་ལྟ་བའི་རྩ་བ་མི་ཆོད་
པས་འཁོར་བ་ལས་འདའ་བར་མི་ནུས་ཏེ། ཏིང་ངེ་འཛིན་རྒྱལ་པོ་ལས།
འཇིག་རྟེན་པ་དག་སྟོང་ཉིད་བསྒོམ་ན་ཡང་། །
དེ་ཡིས་དངོས་པོར་འཛིན་པ་ཟློག་མི་ནུས། །
h



ཉམས་ཀྱི་སྣང་བ་བཤད་པའི་སྐབས། །
དེ་ཡིས་ཉོན་མོངས་ཕྱིར་ཡང་རབ་ཏུ་ལྡང་། །
ལྷག་སྤྱོད་ཀྱིས་ནི་ཏིང་འཛིན་འདིར་བསྒོམ་བཞིན། །
ཞེས་ལྷག་སྤྱོད་ཀྱིས་ལོ་བཅུ་གཉིས་ཏིང་ངེ་འཛིན་བསྒོམས་ཀྱང་། མཐར་བྱི་བླར་སྐྱེས་པ་
བཞིན་ནོ། །སྤྱོད་འཇུག་ལས་ཀྱང་། །
སྟོང་པ་ཉིད་དང་བྲལ་བའི་སེམས། །
འགགས་པ་སླར་ཡང་སྐྱེ་འགྱུར་ཏེ། །
འདུ་ཤེས་མེད་པའི་སྙོམས་འཇུག་བཞིན། །
དེས་ན་སྟོང་ཉིད་བསྒོམ་པར་བྱ། །
ཞེས་སོ། །དེ་བས་ན་འཚང་རྒྱ་བ་ལ་ཤེས་རབ་མདའ་ལྟ་བུ། སྙིང་རྗེ་གཞུ་ལྟ་བུ། ཐབས་
ལ་མཁས་པ་སྐྱེས་བུ་འཕོངས་སྐྱེན་པ་ལྟ་བུ་གསུམ་ཚང་དགོས་ཏེ། རྒྱུད་བླ་མ་ལས། །
བདག་སྲེད་མ་ལུས་ཤེས་རབ་ཀྱིས་བསལ་ནས། །
སེམས་ཅན་སྲེག་ཕྱིར་བརྩེ་ལྡན་ཞི་ཐོབ་མིན། །
དེ་ལྟར་བློ་བརྩེ་བྱང་ཆུབ་ཐབས་བསྟེན་ནས། །
འཕགས་པ་འཁོར་བ་འམ་མྱ་ངན་འདའ་མི་འགྱུར། །ཞེས་དང་།
བསླབ་བཏུས་ལས། །
སྟོང་ཉིད་སྙིང་རྗེའི་སྙིང་པོ་ཅན། །
བསྐྱེད་པས་བསོད་ནམས་དག་པར་འགྱུར། །
ཞེས་སོ། །དེའི་ཕྱིར་བདག་ལེགས་པར་འདོད་པའི་མཁས་པ་བློ་གྲོས་ཅན་རྣམས་ཀྱིས་
ཐབས་སྙིང་རྗེ་ཆེན་པོ་དང་མ་བྲལ་བའི་སྒོ་ནས་སྡུག་བསྔལ་རྒྱུ་དང་བཅས་པའི་གཉེན་པོ་བདག་
མེད་རྟོགས་པའི་ཤེས་རབ་སྐྱེད་པའི་ཐབས་ལ་འབད་པར་བྱ་དགོས་ཏེ། སྤྱོད་འཇུག་ལས།
བྱུ 201）



དཔལ་ས་སྐྱའི་རིག་མཛོད།
སྡུག་བསྔལ་རྒྱུ་ཡི་ང་རྒྱལ་ནི། །
བདག་ཏུ་རྨོངས་པས་འཕེལ་བར་འགྱུར། ། །
དེ་ལས་ཀྱང་ལྡོག་མེད་ཅེ་ན། ། །
བདག་མེད་བསྒོམ་པ་མཆོག་ཡིན་ནོ། ། ཞེས་སོ། །
དེ་གཏན་ལ་དབབ་པ་ལ། གསལ་བ་ངོས་བཟུང་། མཐའ་བྲལ་ལ་བློ་བཞག །བརྗོད་བྲལ་
ལ་ངེས་ཤེས་བསྐྱེད་པའོ། །
་
E]
[
༼༢༽གསལ་བ་ངོས་བཟུང་བ།
དང་པོ་ནི། ཕྱི་ནང་གི་ཆོས་ཐམས་ཅད་སྣང་མཁན་གྱི་སེམས་འཁྲུལ་པའི་དབང་གིས་མེད་
བཞིན་དུ་སྣང་བ་ཁོ་ན་ཡིན་གྱི། དོན་ལ་གྲུབ་པའི་དངོས་པོ་ཅུང་ཟད་ཙམ་ཡང་མེད་དོ་ཞེས་ཁོང་
དུ་ཆུད་པར་བྱའོ། །མེད་པ་མ་ཡིན་ཏེ། ཕྱི་རོལ་པ་རྣམས་བདེ་སྡུག་གི་བྱེད་པ་པོ་བདག་ཡོད་པར་
འདོད་པའི་ཕྱིར་དང་། འཇིག་རྟེན་རང་དགའ་བ་རྣམས་ཀྱི་ལྷན་སྐྱེས་ཀྱི་བློ་ལའང་བདག་དང་བདག་
གི་ཞེས་སོགས་གནོད་མེད་དུ་གྲུབ་པའི་ཕྱིར་རོ་ཞེ་ན་མ་ཡིན་ཏེ། ངའོ་སྙམ་པའི་འཛིན་སྟངས་ཀྱིས་
གཟུང་བྱར་གྱུར་པའི་བདག་ཡོད་ན་དེ་མིང་ངམ་ལུས་སམ་སེམས་གང་ཡིན། དང་པོ་མ་ཡིན་ཏེ།
མིང་ནི་དོན་ལ་མ་གྲུབ་བཞིན་དུ་ཐ་སྙད་དུ་བཏགས་པ་ཙམ་ཡིན་པས་སོ། །དེ་སྐད་དུ་མདོ་ལས།
མིང་ནི་མིང་གིས་སྟོང་པ་སྟེ། །
མིང་ལ་མིང་ནི་ཡོད་མ་ཡིན། །
ཆོས་རྣམས་ཐམས་ཅད་མིང་མེད་པ། །
འོན་ཀྱང་མིང་གིས་ཡོངས་སུ་བརྗོད། །ཅེས་སོ། །
ལུས་བདག་མ་ཡིན་ཏེ། བརྟགས་ན་ལུས་ཉིད་མི་རྙེད་པས་སོ། །དེ་སྐད་དུ་སྤྱོད་འཇུག་ལས།
202



ཉམས་ཀྱི་སྣང་བ་བཤད་པའི་སྐབས།
ལུས་ནི་རྐང་པ་བྱིན་པ་མིན། །
བརླ་དང་སྐེད་པ་ལུས་མ་ཡིན། །ཞེས་པ་ནས།
དེས་ན་ལུས་མེད་ལག་སོགས་ལ། ། །
རྨོངས་པ་ཡིས་ནི་ལུས་བློར་འགྱུར། །
དབྱིབས་སུ་བཀོད་པའི་ཁྱད་པར་གྱིས། །
མཐོ་ཡོར་ལ་ནི་མི་བློ་བཞིན། ། ཞེས་སོ། །
དེས་ན་ལུས་ཉིད་ཀྱང་ཡོད་པ་མ་ཡིན་ན། དེ་བདག་ཏུ་ག་ལ་འཐད་དེ། དེ་ཉིད་ལས།
སོ་དང་སྐྲ་སེན་བདག་མ་ཡིན། །
བདག་ནི་རུས་པ་ཁྲག་མ་ཡིན། ། །
ཞེས་བྱ་བ་ལ་སོགས་པ་གསུངས་པ་ལྟར་རོ། །སེམས་བདག་མ་ཡིན་ཏེ། བརྟགས་ན་སེམས་
ཉིད་མི་རྙེད་པས་སོ། །དེའང་དེ་ཉིད་ལས། །
ཡིད་ནི་དབང་རྣམས་ལ་མི་གནས། །
གཟུགས་སོགས་ལ་མིན་བར་ན་མིན། །
ནང་ཡང་སེམས་མིན་ཕྱི་མིན་ཞིང་། །
གཞན་དུ་ཡང་ནི་རྙེད་མ་ཡིན། །
ཞེས་སོ། །དེས་ན་སེམས་ཉིད་ཀྱང་ཡོད་པ་མ་ཡིན་ན། དེ་བདག་ཏུ་ག་ལ་རིགས་ཏེ། དེ་
ཉིད་ལས།
རྣམ་ཤེས་དྲུག་ཀྱང་བདག་མ་ཡིན། །ཞེས་དང་།
འདས་དང་མ་འོངས་པ་ཡི་སེམས། །
བདག་མིན་དེ་ནི་མེད་པའི་ཕྱིར། །
203



དཔལ་ས་སྐྱའི་རིག་མཛོད།
རི:27
་
།
འོན་ཏེ་སྐྱེ་སེམས་བདག་ཡིན་ན། །
དེ་ཞིག་ན་ཡང་བདག་མེད་དོ། ། ཞེས་སོ། །
དེ་དག་ཀྱང་རྒྱལ་པོ་འཆར་བྱེད་ལ་གདམས་པའི་མདོ་ལས། །
མིང་ནི་བདག་མ་ཡིན་ཏེ་བཏགས་པ་ཙམ། །
ལུས་ནི་བདག་མ་ཡིན་ཏེ་ཤ་རུས་རྣམས། །
འབྱུང་ཆེན་འདུས་པ་ཕྱི་རོལ་རྩིག་པ་འདྲ། །།
སེམས་ཀྱང་བདག་མ་ཡིན་ཏེ་དངོས་པོར་མེད། །
ཅེས་སོ། །དེ་ལྟར་དཔྱད་ཅིང་བསྒོམས་ན་མིང་དང་ལུས་དང་སེམས་གསུམ་ཀ་བདག་མ་
ཡིན་པར་ཁོང་དུ་ཆུད་ནས་དེ་དག་ལ་བདག་ཏུ་འཛིན་པའི་བློ་ལྡོག་པར་འགྱུར་རོ། །གལ་ཏེ་བདག་
མེད་ན་ལྷན་སྐྱེས་ཀྱི་བློས་ངའོ་སྙམ་དུ་འཛིན་པའི་འཛིན་སྟངས་ཀྱི་གཟུང་བྱ་དེ་གང་ཡིན་ཞེ་ན། དེ་
ནི་ཕུང་པོ་ལ་དམིགས་ཏེ་ངའོ་སྙམ་དུ་བཟུང་བ་ལ་བརྟེན་ནས་དེ་གོམས་པའི་དབང་གིས་ཐག་
ཁྲ་ལ་སྦྲུལ་དུ་འཁྲུལ་པ་ལྟར་རྒྱུ་མཚན་མེད་པར་ངའོ་ཞེས་འཛིན་པར་ཟད་ཀྱི། འཛིན་སྟངས་དེའི་
གཟུང་བྱར་གྱུར་པའི་ངའམ་བདག་ཡོད་པ་མ་ཡིན་ནོ། །དེ་ལྟར་ན་བདག་མེད་པའི་ཕྱིར་བདག་
གི་བ་ཡང་མེད་པས་ཉེས་པ་ཐམས་ཅད་ཀྱི་རྩ་བ་བདག་དང་བདག་གི་བར་འཛིན་པ་ནི་འཁྲུལ་
བའོ་ཞེས་རྣམ་པར་དཔྱོད་པའི་བློས་ངེས་པར་བྱས་ནས་བདག་ཏུ་ལྟ་བ་བཟློག་པའི་ཐབས་ལ་
འབད་པར་བྱ་དགོས་ཏེ། སློབ་དཔོན་ཟླ་བས། །
ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །
ལྟ་ལས་བྱུང་བར་དེ་ཡིས་ཤེས་གྱུར་ནས། །
བདག་ནི་དེ་ཡི་ཡུལ་དུ་རྟོགས་བྱས་ཏེ། །
རྣལ་འབྱོར་པ་ཡིས་བདག་ནི་འགོག་པར་བྱེད། ། ཅེས་སོ། །
S
20:4



ཉམས་ཀྱི་སྣང་བ་བཤད་པའི་སྐབས།
དེ་ལྟར་གང་ཟག་གི་བདག་མེད་པ་བཞིན་དུ་ཉན་ཐོས་སྡེ་གཉིས་ཀྱིས་བརྟགས་པའི་ཆོས་
བདག་གི་ཕྱོགས་གཅིག །གཟུང་བ་ཕྱི་རོལ་གྱི་དོན་ཡང་མེད་དོ་ཞེས་ལུང་དང་རིགས་པ་དང་
མན་ངག་གི་སྒོ་ནས་ངེས་པར་བྱའོ། ། །
དེ་ལ་ལུང་གིས་གྲུབ་པའི་ཚུལ་ནི་འཕགས་པ་ས་བཅུ་པ་ལས། ཀྱེ་རྒྱལ་བའི་སྲས་དག །ཁམས་
གསུམ་པོ་འདི་དག་ནི་སེམས་ཙམ་མོ། །ཞེས་དང་། ལང་ཀར་གཤེགས་པ་ལས། །
བག་ཆགས་ཀྱིས་ནི་དཀྲུགས་པའི་སེམས། །
དོན་དུ་སྣང་བ་རབ་ཏུ་བྱུང་། །འགག་པ་
དོན་ཡོད་མ་ཡིན་སེམས་ཉིད་དེ། ། རི་
ཕྱི་རོལ་དོན་མཐོང་ལོག་པ་ཡིན། ། ཞེས་གསུངས་ཤིང་། །
བྱང་ཆུབ་སེམས་འགྲེལ་ལས་ཀྱང་།
གཟུང་དང་འཛིན་པའི་ཚུལ་གྱིས་ནི། །
རྣམ་པར་ཤེས་པ་སྣང་བ་སྟེ། ། །
རྣམ་ཤེས་ལས་ནི་ལོགས་ཤིག་ན། །
ཕྱི་རོལ་དོན་ནི་ཅུང་ཟད་མེད། །
ཅེས་དང་། རིགས་པ་དྲུག་ཅུ་པ་ལས་ཀྱང་།
འབྱུང་བ་ཆེ་ལ་སོགས་བཤད་པ། །
རྣམ་པར་ཤེས་སུ་ཡང་དག་འདུ། ། །
དེ་ཤེས་པས་ནི་བྲལ་འགྱུར་ན། །
ལོག་པར་རྣམ་བཏགས་ཅིས་མ་ཡིན། །ཞེས་སོ། །
རིགས་པས་འགྲུབ་པའི་ཚུལ་ནི། ཕྱི་རོལ་གྱི་སྣང་བ་འདི་དག་མི་བདེན་ཏེ། ཡོད་པ་མེད་
205



དཔལ་ས་སྐྱའི་རིག་མཛོད། །
པར་སྣང་། མེད་པ་ཡོད་པར་སྣང་། གཅིག་དུ་མར་སྣང་། དུ་མ་གཅིག་ཏུ་སྣང་བའི་ཕྱིར་རོ། །
སྔ་མ་གཉིས་གྲུབ་སྟེ། མཁྲིས་ནད་ཅན་གྱིས་ཐ་སྙད་དུ་ཡོད་པའི་དུང་དཀར་པོ་མེད་པར་མཐོང་།
མེད་པའི་དུང་སེར་པོ་ཡོད་པར་མཐོང་བའི་ཕྱིར་རོ། །གཅིག་དུ་མར་སྣང་སྟེ། མི་ལ་བརླན་གཤེར་
དུ་སྣང་བའི་གོ་ས་གཅིག་ན། ཚ་དམྱལ་ལ་ལྕགས་བསྲེགས་ཀྱི་གཞི། གྲང་དམྱལ་ལ་གངས་ཀྱི་ཁྲོད།
ཡི་དྭགས་ལ་རྣག་ཁྲག །དུད་འགྲོ་འགའ་ཞིག་ལ་བཏུང་བྱ། འགའ་ཞིག་ལ་གནས་མལ། ལྷ་མ་
ཡིན་ལ་གོ་མཚོན། འདོད་པའི་ལྷ་རྣམས་ལ་བདུད་རྩི། བསམ་གཏན་གྱི་ལྷ་རྣམས་ལ་ཏིང་ངེ་འཛིན།
ནམ་མཁའ་མཐའ་ཡས་སྐྱེ་མཆེད་པ་རྣམས་ལ་ནམ་མཁའ། རྣམ་ཤེས་མཐའ་ཡས་སྐྱེ་མཆེད་པ་
རྣམས་ལ་རྣམ་ཤེས། ཅི་ཡང་མེད་པའི་སྐྱེ་མཆེད་པ་རྣམས་ལ་ཅི་ཡང་མེད་པ། ཡོད་མིན་མེད་
མིན་གྱི་སྐྱེ་མཆེད་པ་རྣམས་ལ་ཡོད་མིན་མེད་མིན་དུ་སྣང་བའི་ཕྱིར་རོ། །དེ་སྐད་དུ་འཕགས་པ་
ཐོགས་མེད་ཀྱིས།
ཡི་དྭགས་དུད་འགྲོ་མི་རྣམས་དང་། །
ལྷ་རྣམས་ཇི་ལྟར་རིགས་རིས་སུ། །
དངོས་གཅིག་ཡིད་ནི་ཐ་དད་ཕྱིར། །
དོན་མ་གྲུབ་པར་འདོད་པ་ཡིན། ། ཞེས་གསུངས་ཤིང་།
སྤྱོད་འཇུག་ལས་ཀྱང་།
ལྕགས་བསྲེགས་ས་གཞི་སུ་ཡིས་བྱས། ། ་
མེ་ཚོགས་དེ་དག་ཅི་ལས་བྱུང་། །
དེ་འདྲ་དེ་དག་ཐམས་ཅད་ཀྱང་། །
སྡིག་སེམས་ཡིན་པར་ཐུབ་པས་གསུངས། །
ཞེས་དང་། གཟུགས་སོགས་མངོན་སུམ་ཉིད་ཀྱང་ནི། །
206



ཉམས་ཀྱི་སྣང་བ་བཤད་པའི་སྐབས།
>>
ན
གྲགས་པས་ཡིན་གྱིས་ཚད་མས་མིན། །
དེ་ནི་མི་གཙང་ལ་སོགས་ལ། །
གཙང་སོགས་གྲག་པ་བཞིན་དུ་རྫུན། །ཞེས་སོ། །
དུ་མ་གཅིག་ཏུ་ཡང་སྣང་སྟེ། རྡུལ་ཕྲན་དུ་མ་འདུས་པའི་ཕུང་པོ་ལ་གོང་བུ་གཅིག་ཏུ་སྣང་
བའི་ཕྱིར་རོ། །གལ་ཏེ་གོང་བུ་མེད་ཀྱང་ཆ་མེད་ཀྱི་རྡུལ་ཕྲན་ཡོད་དོ་ཞེ་ན། དེ་ཡང་ཡོད་པ་མ་ཡིན་ཏེ།
དབུས་རྡུལ་ལ་ཕྱོགས་དྲུག་གི་རྡུལ་གྱིས་བསྐོར་བའི་རིགས་པས་བརྟགས་ན་ཆ་མེད་ཀྱི་རྡུལ་ཕྲན་
མི་འཐད་པའི་ཕྱིར་རོ། །དེ་སྐད་དུ་ཉི་ཤུ་པ་ལས། །
དྲུག་གིས་ཅིག་ཅར་སྦྱར་བ་ན། །
ཕྲ་རབ་རྡུལ་ཆ་དྲུག་ཏུ་འགྱུར། ། །
དྲུག་པོ་དག་ཀྱང་གོ་གཅིག་ན། །
གོང་བུའང་རྡུལ་ཕྲན་ཙམ་དུ་འགྱུར། །
རྡུལ་ཕྲན་སྦྱོར་བ་མེད་ན་ནི། །
དེ་འདུས་ཡོད་པ་དེ་ཅི་ཞིག །ཅེས་སོ། །
མན་ངག་གིས་ཀྱང་འགྲུབ་སྟེ། རྒྱ་བོད་ཀྱི་མཁས་གྲུབ་དམ་པ་རིམ་པར་བརྒྱུད་པའི་མན་
ངག་ཟབ་མོ་ཐམས་ཅད་ལས། ཕྱི་རོལ་གྱི་སྣང་བ་ཐམས་ཅད་མེད་བཞིན་དུ་སྣང་བ་འབའ་ཞིག་
ཏུ་གསུངས་ཤིང་། དེ་ལྟར་མྱོང་བས་ཀྱང་གྲུབ་པའི་ཕྱིར་ཏེ། ལམ་འབྲས་པའི་སྒོམ་ཆེན་ཞིག་ལ་
རྩ་རླུང་གི་བྱེད་པ་ལ་བརྟེན་ནས་སྐོམ་པའི་ཉམས་བྱུང་སྟེ། ཆུ་སྣོད་དང་། ཆུ་མིག་དང་། གཙང་
པོ་རྣམས་སུ་ཆུ་འཐུང་དུ་ཕྱིན་པས་ཆུ་མི་འདུག་ནས། ཐེ་ཚོམ་སྐྱེས་ཏེ། ཆོས་གོས་ཕར་ཁར་བཞག་
ནས་ཚུར་ལོག་འོང་སྟེ་བསྡད། སང་ཉིན་སྐོམ་ཉམས་སངས་པའི་རྗེས་སུ་བལྟས་པ་ན། ཆུ་རྣམས་
སོ་སོའི་གནས་ན་ཇི་ལྟ་བ་བཞིན་དུ་འདུག་པས། ཆོས་གོས་ལེན་པ་ལ་ཀོ་བ་གཏོང་དགོས་པ་བྱུང་
༤
བྱུ 207



དཔལ་ས་སྐྱའི་རིག་མཛོད།
ar
ཞེས་ཟེར་བ་བཞིན་ནོ། །འོ་ན་སྣ་ཚོགས་ཀྱི་སྣང་བ་འདི་རྣམས་ཇི་ལྟར་ཡིན་ཞེ་ན། འདི་དག་ནི་
སེམས་ཉིད་འཁྲུལ་པའི་བག་ཆགས་བརྟས་པ་ལས་བྱུང་བའི་སྣང་བ་ཡིན་ཏེ། དཔེར་ན་རྨི་ལམ་
གྱི་སྣང་བ་བཞིན་ནོ། །དེ་སྐད་དུ་ཏིང་ངེ་འཛིན་རྒྱལ་པོ་ལས།
མི་དག་རང་གི་ཁྱིམ་ན་རྨི་ལམ་བཞིན། །
འདོད་པའི་ཡོན་ཏན་དག་གིས་དགའ་མྱོས་ཀྱང་། །
ཕྱིར་སད་ནས་ནི་དེ་ཡིས་འདོད་མ་མྱོང་། །
དེ་ནི་རྨི་ལམ་ཡིན་པར་དེ་ཡིས་ཤེས། །
དེ་བཞིན་མཐོང་ཐོས་རིག་དང་བྱེ་བྲག་ཤེས། །
འདི་དག་ཐམས་ཅད་མི་བདེན་རྨི་ལམ་བཞིན། །
ཞེས་སོ། །བག་ཆགས་ཇི་ཙམ་བརྟན་ཡང་འདི་ལྟར་འཐས་ཤིང་ཡུན་རིང་བ་མི་རིགས་
སོ་ཞེ་ན། རིགས་ཏེ། འཇམ་དཔལ་རྣམ་པར་འཕྲུལ་པའི་མདོ་ལས། ལྷའི་བུ་པདྨ་རྣམ་པར་
རོལ་པས་འཇམ་དཔལ་ལ་གསོལ་པ། འཇམ་དཔལ། ཕྱི་རོལ་གྱི་སྣང་བ་འདི་རྣམས་ཇི་ལྟར་
བལྟ་བར་བྱ། འཇམ་དཔལ་གྱིས་སྨྲས་པ། སེམས་རྟོག་པའི་བག་ཆགས་བརྟས་པའི་དབང་
གིས་བྱུང་བར་བལྟ་བར་བྱའོ། །ལྷའི་བུས་སྨྲས་པ། བག་ཆགས་ཇི་ལྟར་བརྟས་ཀྱང་སྲ་ཞིང་
འཐས་པ་འདི་ལྟར་སྣང་དུ་ག་ལ་རུང་། འཇམ་དཔལ་གྱིས་སྨྲས་པ། དེ་ལྟར་སྣང་སྟེ། དཔེར་ན་
གྲོང་ཁྱེར་ཝཱ་རཱ་ཎ་སཱིར་བྲམ་ཟེ་ཞིག་གིས་རང་ལུས་སྟག་ཏུ་བསྒོམས་པས་གྲོང་ཁྱེར་པ་རྣམས་ཀྱིས་
ཀྱང་སྟག་ཏུ་མཐོང་ནས་བྲོས་པས་གྲོང་ཁྱེར་སྟོངས་པ་བྱུང་བ་བཞིན་ནོ་ཞེས་དང༌། ཚད་མ་རིགས་
པའི་གཏེར་ལས་ཀྱང་།
དོན་དུ་སྣང་བ་བློ་ཉིད་ཡིན། །
སྣང་བ་དེ་ཉིད་ཕྱི་ན་མེད། །
WOTE
༤>
ལ
:
L
ཅE
208



ཉམས་ཀྱི་སྣང་བ་བཤད་པའི་སྐབས།
བག་ཆགས་བརྟན་དང་མི་བརྟན་ལ། །
བདེན་དང་རྫུན་པའི་རྣམ་གཞག་བྱེད། །
ཅེས་གསུངས་པ་ལྟར་རོ། །གལ་ཏེ་ཕྱི་རོལ་གྱི་དོན་མི་བདེན་ན། །རྣམ་བདེན་པ་རྣམས་
ཀྱིས་འདོད་པ་ལྟར་དོན་སྣང་གི་སེམས་བདེན་པར་གྲུབ་པ་ཡིན་ནམ་སྙམ་ན། དེ་ཡང་མ་ཡིན་ཏེ།
སློབ་དཔོན་དབྱིག་གཉེན་གྱིས། གཟུང་བ་མེད་པས་དེ་འཛིན་མེད། །ཅེས་དང་། ཆོས་ཀྱི་གྲགས་པས།
ཡུལ་མེད་པ་ཡི་ཤེས་པའམ། ། །
ཤེས་པ་མེད་པའི་ཡུལ་འགའ་ཡང་། །
མྱོང་བས་གྲུབ་པ་མ་ཡིན་པས། །
དེས་ན་དེ་དག་ཐ་དད་མེད། །
ཅེས་གསུངས་ཤིང་། འཇུག་པ་ལས་ཀྱང་། །
མདོར་ན་ཇི་ལྟར་ཤེས་བྱ་མེད་དེ་བཞིན། །
བློ་ཡང་མེད་ཅེས་དོན་འདི་ཤེས་པར་གྱིས། །
ཞེས་གསུངས་པས། གཟུང་བའི་ཡུལ་མ་གྲུབ་པ་ཉིད་ཀྱིས་ཡུལ་ཅན་གྱི་སེམས་ཀྱང་མ་གྲུབ་སྟེ།
ཡུལ་དང་ཡུལ་ཅན་ཕན་ཚུན་ལྟོས་ནས་བཞག་པ་ཡིན་པའི་ཕྱིར་དང༌། ལྟོས་ནས་གྲུབ་པ་ནི་དོན་ལ་
མ་གྲུབ་པའི་སྒྲུབ་བྱེད་ཉིད་ཡིན་པའི་ཕྱིར་རོ། །དེ་སྐད་དུ་འཇུག་པ་ལས།
ཕན་ཚུན་དོན་ལ་ལྟོས་པའི་གྲུབ་པ་ནི། །
གྲུབ་མིན་ཡིན་ཞེས་དམ་པ་རྣམས་ཀྱིས་གསུངས། །ཞེས་སོ། །
དེས་ན་གཟུང་བ་དང་འཛིན་པ་གཉིས་ནི་ཐོག་མ་མེད་པ་ནས་གཉིས་སུ་སྣང་བ་གོམས་པའི་
དབང་གིས་མེད་བཞིན་དུ་སྣང་བ་ཁོ་ནར་ཟད་དོ་སྙམ་དུ་ཤེས་པར་བྱའོ། །དེ་ལྟར་ན་གཟུང་འཛིན་
གཉིས་ཀྱིས་སྟོང་པའི་ཤེས་པ་རང་རིག་ཅིང་རང་གསལ་ཙམ་ཤེལ་སྒོང་དྭངས་པ་ལྟ་བུ་དེ་ཉིད་ལ་རྣལ་
209



དཔལ་ས་སྐྱའི་རིག་མཛོད། །
འབྱོར་དབང་ཕྱུག་གིས་གསལ་བ་སེམས་ཀྱི་མཚན་ཉིད་ཅེས་བཤད་ལ། དེ་ལ་འཁོར་ལོ་ཐ་མ་
དགོངས་འགྲེལ་དང་བཅས་པ་ལས་ཆོས་ཀྱི་དབྱིངས་ཞེས་ཀྱང་བཏགས་ཏེ། ཆོས་མངོན་པའི་
མདོ་ལས།
ཐོག་མ་མེད་དུས་ཅན་གྱི་དབྱིངས། །
ཆོས་རྣམས་ཀུན་གྱི་གནས་ཡིན་ཏེ། །
དེ་ཡོད་པས་ན་འགྲོ་ཀུན་དང༌། །
མྱ་ངན་འདས་པ་འབྱུང་བར་འགྱུར། །ཞེས་དང༌།
མདོ་སྡེ་རྒྱན་ལས་ཀྱང་།
སེམས་ལས་གཞན་མེད་པར་ནི་བློས་རིག་ནས། །
དེ་ནས་སེམས་ཀྱང་མེད་པ་ཉིད་དུ་རྟོགས། །
བློ་དང་ལྡན་པས་གཉིས་པོ་མེད་རིག་ནས། །
དེ་མི་ལྡན་པའི་ཆོས་ཀྱི་དབྱིངས་ལ་གནས། །ཞེས་སོ། །
དེ་ལ་ཆོས་ཀྱི་དབྱིངས་ནི་དྷརྨ་དྷཱ་ཏུ་སྟེ། དྷཱ་ཏུ་ནི་རྒྱུའམ་དབྱིངས་སམ་ཁམས་རྣམས་ལ་
འཇུག་པ་ལས་འདིར་ནི་རྒྱུ་སྟེ། འཁོར་འདས་ཀྱི་ཆོས་ཐམས་ཅད་ཀྱི་རྒྱུ་བྱེད་པའི་ཤེས་པ་གསལ་
རིག་གི་ཆ་སྟེ། ཀུན་གཞིའི་རྣམ་པར་ཤེས་པའོ། །དེ་སྐད་དུ་རྡོ་རྗེ་གུར་ལས།
ཆོས་ཀྱི་དབྱིངས་ནི་མཆོག་ཏུ་ཞི། །
འདི་ནི་རིན་ཆེན་སེམས་སུ་བརྗོད། །
འདོད་དོན་འབྲས་བུ་རབ་སྟེར་བ། །
སེམས་ཀྱི་དེ་ཉིད་རང་བཞིན་དང་། །ཞེས་སོ། །
དེ་ཉིད་ལ་སེམས་རང་བཞིན་གྱིས་འོད་གསལ་ཞེས་ཀྱང་བྱ་སྟེ། བརྒྱད་སྟོང་པ་ལས། སེམས་
སུuo



ཉམས་ཀྱི་སྣང་བ་བཤད་པའི་སྐབས།
ནི་སེམས་མ་མཆིས་པ་སྟེ། སེམས་ཀྱི་རང་བཞིན་ནི་འོད་གསལ་བའོ་ཞེས་སོ། །སེམས་དེའི་རང་
བཞིན་ཤེས་ན་འཁོར་འདས་ཀྱི་ཆོས་ཐམས་ཅད་ཀྱི་རང་བཞིན་ཤེས་པར་འགྱུར་ཏེ། རྣམ་སྣང་
མངོན་བྱང་ལས།
སངས་རྒྱས་ཀུན་གྱི་ཏིང་ངེ་འཛིན། །
སྟོང་པ་ཉིད་ཅེས་རྒྱལ་བས་བཤད། ། །
དེ་ནི་སེམས་ཡོངས་ཤེས་པ་ལས། །
ཐོབ་པར་འགྱུར་གྱིས་གཞན་ལས་མིན། །
ཞེས་དང་། དཀོན་མཆོག་སྤྲིན་ལས། སེམས་ནི་ཆོས་ཐམས་ཅད་ཀྱི་སྔོན་དུ་འགྲོ་བ་སྟེ། སེམས་
ཡོངས་སུ་ཤེས་ན་ཆོས་ཐམས་ཅད་ཡོངས་སུ་ཤེས་པར་འགྱུར་རོ་ཞེས་དང་། དོ་ཧ་ལས་ཀྱང་།
སེམས་ཉིད་གཅིག་པུ་ཀུན་གྱི་ས་བོན་སྟེ། །
གང་ལ་སྲིད་དང་མྱ་ངན་འདས་འཕྲོ་བ། །
འདོད་པའི་འབྲས་བུ་ཐམས་ཅད་རབ་སྟེར་བའི། །
ཡིད་བཞིན་ནོར་འདྲའི་སེམས་ལ་ཕྱག་འཚལ་ལོ། །
ཞེས་སོ། །དེས་ན་འཁོར་འདས་བདེ་སྡུག་ཐམས་ཅད་ཀྱི་རྩ་བ་རང་གི་སེམས་རང་རིག་
ཅིང་རང་གསལ་ཙམ་འདི་ཉིད་ཡིན་པར་ཤེས་པར་བྱས་ལ། སེམས་ཉིད་འཁྲུལ་པའི་དབང་གིས་
གཟུང་འཛིན་སྣ་ཚོགས་སུ་སྣང་བ་ཐམས་ཅད་རང་བཞིན་གྱིས་མ་གྲུབ་པར་ཤེས་པའི་ངེས་ཤེས་
དང་མ་བྲལ་བའི་ངང་ནས་རིག་པ་གསལ་བར་སྣང་བ་དེ་ཉིད་ཀྱི་རང་གདངས་ལ་རྗེན་གྱིས་བལྟ།
རྣམ་རྟོག་བྱུང་ན་ཐོལ་སྐྱེས་རྦད་ཆོད་བྱས་ལ་རིག་པ་བཅུན་ཏེ་གསལ་བའི་ངར་བསྐྱེད་ཅིང་བསྒོམས་
པས༑ མཉམ་བཞག་ཏུ་སེམས་གསལ་རིག་ཏུ་ཡེ་རེ་ཉམས་སུ་མྱོང་ཞིང་། རྗེས་ཐོབ་ཏུ་དྲན་པ་
གསལ་པོ་ཁྱད་པར་ཅན་སྐྱེ་བར་འགྱུར་རོ། །དེ་དག་ནི་རྣལ་འབྱོར་སྤྱོད་པ་བ་རྣམས་དང་ཐུན་



དཔལ་ས་སྐྱའི་རིག་མཛོད།
མོང་བའི་དེ་ཁོ་ན་ཉིད་བསྒོམ་ཚུལ་གྱི་རིམ་པ་སྟེ། ཡེ་ཤེས་སྙིང་པོ་ཀུན་ལས་བཏུས་ལས། གཟུང་
དང་འཛིན་པ་ལས་གྲོལ་བའི། །རྣམ་པར་ཤེས་པ་དོན་དམ་ཡོད། །རྣལ་འབྱོར་སྤྱོད་གཞུང་རྒྱ་
མཚོ་ཡི། །ཕ་རོལ་ཕྱིན་རྣམས་དེ་སྐད་སྒྲོག །ཅེས་སོ། །
ཆe
༼༣༽ མཐའ་བྲལ་ལ་བློ་བཞག་པ།
གཉིས་པ་མཐའ་བྲལ་ལ་བློ་བཞག་པ་ནི། འོ་ན་གཉིས་སྟོང་གི་ཤེས་པ་དེ་རྣམ་རྫུན་པ་
རྣམས་ཀྱི་འདོད་པ་ལྟར་བདེན་པའི་དངོས་པོར་གྲུབ་པ་ཞིག་ཡིན་ནམ་ཞེ་ན། དེ་ནི་མ་ཡིན་ཏེ།
དགག་བྱ་གཟུང་འཛིན་གཉིས་མ་གྲུབ་པས་དེ་བཀག་པའི་གཉིས་སྟོང་གི་ཤེས་པ་ཉིད་ཀྱང་བདེན་
པར་ཡོད་པ་མི་འགྲུབ་སྟེ། དེ་ཡོད་ན་ཡོད་པར་གང་གིས་ཤེས། རང་ཡོད་དུས་ན་མྱོང་བས་གྲུབ་
བོ་སྙམ་ན། རང་ལ་རིག་བྱ་རིག་བྱེད་ཐ་དད་པ་གཉིས་མི་རིགས་ཏེ། རལ་གྲིའི་སོས་རང་མི་
གཅོད་པ་དང་། མར་མེས་རང་གསལ་བར་མི་བྱེད་པ་བཞིན་ནོ། །དེ་སྐད་དུ་སྤྱོད་འཇུག་ལས།
རལ་གྲིའི་སོ་ནི་རང་ལ་རང་། །
ཇི་ལྟར་མི་གཅོད་དེ་བཞིན་ཡིད། །ཅེས་དང་། །
མར་མེ་གསལ་བར་བྱ་མིན་ཏེ། །
གང་ཕྱིར་མུན་གྱིས་བསྒྲིབས་པ་མེད། ། ཅེས་སོ། །
དེ་བཞིན་དུ་འཇུག་པ་ལས་ཀྱང་།
གལ་ཏེ་གཟུང་མེད་འཛིན་པ་ཉིད་བྲལ་བའི། །
གཉིས་ཀྱིས་སྟོང་པའི་གཞན་དབང་དངོས་ཡོད་ན། །
འདི་ཡི་ཡོད་པ་གང་གིས་ཤེས་པར་འགྱུར། །
མ་བཟུང་བར་ཡང་ཡོད་ཅེས་བྱར་མི་རུང་། །
212



ཉམས་ཀྱི་སྣང་བ་བཤད་པའི་སྐབས།
7
དེ་ཉིད་ཀྱིས་དེ་མྱོང་བར་གྲུབ་མ་ཡིན། །
ཞེས་སོ། །དེས་ན་འདས་པའི་སེམས་ནི་ཞིག་ནས་མེད་པས་ཞིག་པ་དངོས་པོར་མི་རུང་།
མ་འོངས་པའི་སེམས་ནི་མ་སྐྱེས་ནས་མེད་པས་མ་སྐྱེས་པ་དངོས་པོར་འགལ། ད་ལྟར་བའི་སེམས་
ནི་ཁ་དོག་དང་དབྱིབས་སུ་མ་གྲུབ། ལུས་ཀྱི་ཕྱི་ནང་གང་ནའང་མི་གནས། བཙལ་ན་གང་ལྟར་
ཡང་མི་རྙེད་པས་ཡོད་པ་མ་ཡིན་ནོ། །སེམས་ཁ་དོག་དང་དབྱིབས་སུ་མ་གྲུབ་སྟེ། རྣམ་སྣང་མངོན་
བྱང་ལས། གསང་བ་པའི་བདག་པོ། སེམས་ནི་སངས་རྒྱས་རྣམས་ཀྱིས་མ་གཟིགས། མི་གཟིགས།
གཟིགས་པར་མི་འགྱུར་ཏེ། སེམས་དེ་ནི་སྔོན་པོར་མ་ཡིན། སེར་པོར་མ་ཡིན། དམར་པོར་
མ་ཡིན། དཀར་པོར་མ་ཡིན། ལེ་བརྒན་དུ་མ་ཡིན། ཤེལ་གྱི་ཁ་དོག་ཏུ་མ་ཡིན། ཐུང་ངུར་མ་ཡིན།
རིང་པོར་མ་ཡིན། ཟླུམ་པོར་མ་ཡིན། གྲུ་བཞིར་མ་ཡིན། སྣང་བར་མ་ཡིན། མུན་པར་མ་ཡིན།
སྐྱེས་པར་མ་ཡིན། བུད་མེད་དུ་མ་ཡིན། མ་ནིང་དུ་མ་ཡིན། གསང་བའི་བདག་པོ་སེམས་ནི་
འདོད་པའི་ཁམས་ཀྱི་རང་བཞིན་དུ་མ་ཡིན། གཟུགས་ཀྱི་ཁམས་ཀྱི་རང་བཞིན་དུ་མ་ཡིན།
གཟུགས་མེད་པའི་ཁམས་ཀྱི་རང་བཞིན་དུ་ཡང་མ་ཡིན་ནོ་ཞེས་སོ། །ལུས་ཀྱི་ཕྱི་ནང་གང་ན་
ཡང་མི་གནས་ཏེ། འོད་སྲུངས་ཀྱིས་ཞུས་པའི་མདོ་ལས། འོད་སྲུང་སེམས་ནི་ནང་ན་ཡང་མེད།
ཕྱི་རོལ་ན་ཡང་མེད། གཉིས་ཀྱི་བར་ན་ཡང་མེད་ཅིང་མི་དམིགས་སོ་ཞེས་གསུངས་སོ། །བཙལ་
ན་གང་ལྟར་ཡང་མི་རྙེད་དེ། དེ་ཉིད་ལས། འོད་སྲུང་སེམས་དེ་ནི་ཡོངས་སུ་བཙལ་ན་མི་རྙེད་དེ།
གང་མི་རྙེད་པ་དེ་ནི་མི་དམིགས་སོ། །གང་མི་དམིགས་པ་དེ་ནི་འདས་པ་ཡང་མ་ཡིན། མ་འོངས་
པ་ཡང་མ་ཡིན། ད་ལྟར་བྱུང་བ་ཡང་མ་ཡིན་ནོ། །གང་འདས་པ་ཡང་མ་ཡིན། མ་འོངས་པ་ཡང་
མ་ཡིན། ད་ལྟར་བྱུང་བ་ཡང་མ་ཡིན་པ་དེ་ནི་དུས་གསུམ་ལས་ཡང་དག་པར་འདས་པའོ་ཞེས་
དང་༑ འཕགས་པ་གཟུངས་ཀྱི་རྒྱལ་པོ་ཞེས་བྱ་བའི་མདོ་ལས་ཀྱང་། ལྷའི་བུ། ཆོས་ཐམས་ཅད་
ནི་སེམས་ཙམ་སྟེ། སེམས་དེ་ནི་བསྟན་དུ་མེད་པ། ཐོགས་པ་མེད་པ། གཟུགས་མེད་པ། རྣམ་
]
E



དཔལ་ས་སྐྱའི་རིག་མཛོད།
H
པར་རིག་པར་བྱར་མེད་པ་སྟེ། སེམས་དེ་ནི་སེམས་ཀྱི་ཆོས་ཉིད་ཀྱིས་ཡོངས་སུ་བཙལ་ཡང་མི་
རྙེད་དོ། །གང་ཡོངས་སུ་ཚོལ་བའི་སེམས་དེ་ཡང་མི་དམིགས་སོ། །དེ་མི་དམིགས་པས་ཆོས་
ཐམས་ཅད་ཀྱང་མི་དམིགས་པར་བལྟའོ་ཞེས་གསུངས་སོ། །སེམས་ཡོངས་སུ་བཙལ་ན་མི་རྙེད་
པ་ཅིའི་ཕྱིར་ཞེ་ན། སྐྱེ་བ་མེད་པའི་ཕྱིར་ཏེ། སེམས་སྐྱེ་ན་གང་ལས་སྐྱེ། རང་རྒྱུ་ཞིག་པ་ལས་སྐྱེའམ།
མ་ཞིག་པ་ལས་སྐྱེ། ཞིག་པ་ལས་སྐྱེ་བར་མི་རིགས་ཏེ། ཞིག་པ་དངོས་མེད་ཡིན་པས་དངོས་
མེད་ལས་དངོས་པོ་སྐྱེ་བ་མི་སྲིད་པས་སོ། །མ་ཞིག་པ་ལས་ཀྱང་མི་སྐྱེ་སྟེ། རྒྱུ་མ་ཞིག་པ་ལས་
འབྲས་བུ་སྐྱེ་ན་རྒྱུ་འབྲས་དུས་མཉམ་པར་འགྱུར་བས་སོ། །དེས་ན་སེམས་དང་པོར་སྐྱེ་བའི་རྒྱུ་
མེད༑ དེ་མེད་པས་བར་ཏུ་གནས་པའི་ངོ་བོ་མེད། དེ་མེད་པས་མཐར་འགག་པའི་འབྲས་བུ་མེད་
དེ༑ དེ་ལྟར་ན་སེམས་སྐྱེ་འགག་གནས་གསུམ་ཐམས་ཅད་དང་བྲལ་བ་ནམ་མཁའ་ལྟ་བུའོ། །
དེ་སྐད་དུ་རྗེ་བཙུན་རིན་པོ་ཆེའི་མགུར་ལས། །
སེམས་ཐོག་མར་སྐྱེ་བ་མེད་པ་ལ། །
གནས་པ་དང་འགག་པ་ག་ལ་སྲིད། །
སྐྱེ་འགག་མེད་པར་བསམ་པ་ཡང་། །
རྣམ་རྟོག་ཡིན་གྱིས་ཞོག་ལ་ཐོང་། །
བཞག་པ་རང་ཡང་ཞོག་ལ་ཐོང་། །
འཇོག་པ་རང་ཡང་རྣམ་རྟོག་ཡིན། ། །
ཞེས་སོ། །འོ་ན་སེམས་མེད་པ་གནས་ལུགས་ཡིན་ནམ་ཞེ་ན། སེམས་ཡོད་པ་མ་གྲུབ་པ་
ཉིད་ཀྱིས་ཡོད་པ་བཀག་པའི་མེད་པ་ཞེས་བྱ་བ་ཞིག་ཏུའང་གྲུབ་པ་མ་ཡིན་ཏེ། སྤྱོད་འཇུག་ལས།
གང་ཚེ་གང་ཞིག་མེད་དོ་ཞེས། །
བརྟག་བྱའི་དངོས་པོ་མི་དམིགས་པ། །
ས



ཉམས་ཀྱི་སྣང་བ་བཤད་པའི་སྐབས།
དེ་ཚེ་དངོས་མེད་རྟེན་བྲལ་བ། །
བློ་ཡི་མདུན་ན་ཇི་ལྟར་གནས། །
ཞེས་སོ། །དེ་ལྟར་ན་ཡོད་པ་དང་མེད་པ་གཉིས་འགལ་བའི་ཕྱིར་སེམས་ཡོད་མེད་གཉི་
གར་མ་གྲུབ་ཅིང་། དེ་མ་གྲུབ་པས་གཉི་ག་བཀག་པའི་གཉིས་མིན་དུ་ཡང་མི་འགྲུབ་པའི་ཕྱིར།
སེམས་མཐའ་བཞིའི་སྤྲོས་པ་དང་བྲལ་བ་སྟེ། ཡེ་ཤེས་སྙིང་པོ་ཀུན་ལས་བཏུས་ལས།
རྣམ་པར་ཤེས་པ་དོན་དམ་དུ། །
ཡོད་ཅེས་མཁས་རྣམས་མི་འདོད་དེ། །
གཅིག་དང་དུ་མའི་རང་བཞིན་དང་། །
བྲལ་ཕྱིར་ནམ་མཁའི་པདྨ་བཞིན། །
ཡོད་མིན་མེད་མིན་ཡོད་མེད་མིན། །
གཉི་གའི་བདག་ཉིད་མིན་པའང་མིན། །
མཐའ་བཞི་རྣམ་པར་གྲོལ་བ་ཡི། །
དེ་ཉིད་དབུ་མ་པ་ཡི་རིག །
ཅེས་སོ། །དེ་ལྟར་ན་སེམས་མཐའ་བཞིའི་སྤྲོས་པས་སྟོང་པ་དེ་ཡང་བློས་བྱས་ཀྱི་སྟོང་པ་
ཙམ་མ་ཡིན་པར། རང་བཞིན་གཤིས་ཀྱི་གནས་ལུགས་མཐའ་བཞིའི་སྤྲོས་པ་དང་བྲལ་བ་ལ།
སྤྲོས་པ་དང་བྲལ་བར་ཤེས་པའི་ཤེས་རབ་དང་མ་བྲལ་བའི་སྒོ་ནས་སོ་སོར་རྟོགས་པའི་ཤེས་རབ་
དེ་ཉིད་ཀྱང་སྣང་བ་མེད་པ། དམིགས་སུ་མེད་པ། འོད་གསལ་བ། སྤྲོས་པ་དང་བྲལ་བ། ཅིའི་
ངོ་བོར་ཡང་མ་གྲུབ་པའི་ངང་དུ་རྩོལ་བ་གློད་ནས་དར་ཅིག་འཇོག་པ་ནི་མཚན་འཛིན་གྱི་སྤྲོས་པ་
གཅོད་པའི་མན་ངག་སྟེ། སྤྱོད་འཇུག་ལས། །
གང་ཚེ་དངོས་དང་དངོས་མེད་དག །



དཔལ་ས་སྐྱའི་རིག་མཛོད།
199
བློ་ཡི་མདུན་ན་མི་གནས་པ། །
དེ་ཚེ་རྣམ་པ་གཞན་མེད་པས། །
དམིགས་པ་མེད་པ་རབ་ཏུ་ཞི། །
ཞེས་སོ། །དེ་ལྟར་བྱིང་རྒོད་སྤངས་ཏེ་ཡུན་རིང་དུ་བསྒོམས་པས་མཉམ་གཞག་ཏུ་སྣང་མེད་
ནམ་མཁའ་ལྟ་བུ་དང་། རྗེས་ཐོབ་ཏུ་ཆོས་ཐམས་ཅད་སྣང་སྟོང་སྒྱུ་མ་ལྟ་བུར་ཤེས་པའི་ཉམས་
འབྱུང་ངོ༌། །
༼༽ བརྗོད་བྲལ་ལ་ངེས་ཤེས་བསྐྱེད་པ།
གསུམ་པ་བརྗོད་བྲལ་ལ་ངེས་ཤེས་བསྐྱེད་པ་ནི། དེ་ལྟར་ན་སེམས་ཀྱི་རང་བཞིན་མཐའ་
བཞིའི་སྤྲོས་པ་དང་བྲལ་བ་དེ་ཉིད་གནས་ལུགས་སུ་འདོད་པ་ཡིན་ནམ་ཞེ་ན། དེ་ཡང་མ་ཡིན་
ཏེ་དགག་བྱ་མཐའ་བཞི་པོ་སོ་སོ་ནས་གྲུབ་པ་མེད་པས། མཐའ་བཞི་བཀག་པའི་མཐའ་བྲལ་
ཞེས་བྱ་བ་ཞིག་ཀྱང་དོན་ལ་གྲུབ་པ་མེད་དོ། །དེའི་ཕྱིར་མཐའ་བྲལ་གྱི་དབུ་མ་ཞེས་བྱ་བར་ཡང་
བརྗོད་དུ་མེད་ཅིང་། སྒྲ་རྟོག་གི་ཡུལ་ཐམས་ཅད་ལས་ཡོངས་སུ་འདས་ཏེ། ཏིང་ངེ་འཛིན་རྒྱལ་
པོ་ལས།
ཡོད་དང་མེད་ཅེས་བྱ་བ་མཐའ་ཡིན་ཏེ། །
གཙང་དང་མི་གཙང་འདི་ཡང་མཐའ་ཡིན་ནོ། །
དེ་ཕྱིར་གཉིས་ཀྱི་མཐའ་ནི་རྣམ་སྤངས་ནས། །
མཁས་པས་དབུས་ལའང་གནས་པར་ཡོང་མི་བྱ། །ཞེས་གསུངས་ཤིང་།
རྗེ་བཙུན་རིན་པོ་ཆེའི་མགུར་ལས་ཀྱང་། །
མཐའ་བྲལ་ཞེས་བརྗོད་ཡུལ་ལས་འདས། །
པti-
q3EE5



ཉམས་ཀྱི་སྣང་བ་བཤད་པའི་སྐབས།
དབུ་མ་སེམས་ཙམ་ལ་སོགས་པ། །
ཚིག་ཏུ་བརྗོད་པ་སྤྲོས་པ་ཡིན། །
ཡིད་ལ་བསམ་པ་རྣམ་རྟོག་ཡིན། ཞེས་དང་།
རང་བྱུང་གི་གནས་ལུགས་མ་རྟོགས་ཤིང་། །
འཛིན་མེད་ཀྱི་གདམས་ངག་མ་གོམས་པས། །
ཇི་ལྟར་བསམས་ཀྱང་འཛིན་པར་སོང་། །
འཛིན་མེད་བསམས་ཀྱང་འཛིན་པར་སོང་། །
གསལ་བ་མ་འགགས་ཀྱི་སྟོང་པ་དེ། ། །
ཟུང་འཇུག་གི་གནས་ལུགས་ཡིན་པར་གོ །ཞེས་གསུངས་སོ། །
དེ་ལྟར་ཐོས་བསམ་གྱིས་སྒྲོ་འདོགས་ལེགས་པར་བཅད་ལ། བསྒོམ་པས་ཉམས་སུ་ལེན་
པའི་ཚེ། རིག་པ་གསལ་བ་མ་འགགས་པའི་ངང་ནས་སེམས་དེའི་རང་བཞིན་སྤྲོས་པ་དང་བྲལ་བར་
ཡང་བརྗོད་དུ་མེད། སྤྲོས་པ་དང་མ་བྲལ་བ་ཡང་བརྗོད་དུ་མེད། དགག་བྱ་འགོག་ཏུ་མེད། བསྒྲུབ་
བྱ་སྒྲུབ་ཏུ་མེད། སྤང་བྱ་སྤོང་དུ་མེད། གཉེན་པོ་བསྟེན་དུ་མེད། འཁོར་བ་སྤང་དུ་མེད། མྱང་འདས་
བླང་དུ་མེད། སངས་རྒྱས་ལ་རེ་བ་མེད། བདུད་ཀྱི་དོགས་པ་མེད་པར་བླང་དོར། དགག་སྒྲུབ།
རེ་དོགས། ཡོད་མེད། སྟོང་མི་སྟོང་ལ་སོགས་པའི་རྣམ་རྟོག་ཐམས་ཅད་མིང་ཙམ། བརྡ་ཙམ། ཐ་
སྙད་ཙམ། བརྗོད་པ་ཙམ། གསོག །གསོབ། ཡ་མ་བརླ། སྙིང་པོ་མེད་པ། ཡེ་དག །ཡེ་སྟོང་།
ཡེ་བྲལ། སྨྲ་བསམ་བརྗོད་པའི་ཡུལ་ཐམས་ཅད་ལས་འདས་པར་ངེས་པའི་ཤེས་པ་དང་མ་བྲལ་
བའི་སྒོ་ནས་བསྒོམ་བྱ་སྒོམ་བྱེད་དང་བྲལ་བའི་ཚུལ་དུ་མ་གཡེང་བར་འཇོག་པ་སྟེ། མགོན་པོ་བྱམས་
པ་དང་། འཕགས་པ་ཀླུ་སྒྲུབ་ཀྱི་ཞལ་སྔ་ནས།
འདི་ལ་བསལ་བྱ་ཅི་ཡང་མེད། །
21



དཔལ་ས་སྐྱའི་རིག་མཛོད།
E1
བཞག་པར་བྱ་བ་ཅུང་ཟད་མེད། །
ཡང་དག་ཉིད་ལ་ཡང་དག་ལྟ། །
ཡང་དག་མཐོང་ན་རྣམ་པར་གྲོལ། །ཞེས་དང་།
རྗེ་ས་སྐྱ་པཎྜི་ཏས་ཀྱང་། །
ཡོད་དང་མེད་པ་ལ་སོགས་པ། ། །
དངོས་པོའི་གནས་ལུགས་དེ་ལ་མེད། །
བསྒོམ་བྱ་སྒོམ་བྱེད་ལ་སོགས་པས། །
བསྒོམ་པར་བྱ་བ་ཡོད་མ་ཡིན། །
སེམས་ལ་ངོ་བོ་མ་གྲུབ་པས། །
སེམས་ཀྱི་ངོ་སྤྲོད་ག་ལ་ཡོད། །
ཚིག་གི་ཡུལ་ལས་འདས་པའི་ཕྱིར། །
བརྗོད་པར་བྱ་བ་ཅི་ཡང་མེད། །
ཅེས་གསུངས་སོ། །དེ་ལྟར་ཡིན་པར་མདོ་སྡེ་རིན་པོ་ཆེ་རྣམས་ལས་ཀྱང་བཤད་དེ། ཡབ་
སྲས་མཇལ་བའི་མདོ་ལས། དོན་དམ་པར་ནི་ཆོས་གང་ཡང་དམིགས་སུ་མ་མཆིས་པས་གདགས་
སུ་ཅི་ཡང་མ་མཆིས་ཏེ། གཞན་དུ་ན་མིང་ཙམ། བརྡ་ཙམ། ཐ་སྙད་ཙམ། བརྗོད་པ་ཙམ། གདགས་
པ་ཙམ་མ་གཏོགས་པར་ཆོས་ཐམས་ཅད་དོན་དམ་པར་དམིགས་སུ་མ་མཆིས་སོ་ཞེས་དང་། བྱང་
ཆུབ་སེམས་དཔའི་སྡེ་སྣོད་ཀྱི་མདོ་ལས་ཀྱང་། ནམ་ཆོས་ཐམས་ཅད་མི་ལེན། མི་འདོར་བ་དེ་
ནི་ཆོས་ཐམས་ཅད་ལ་མི་གནས་པར་འགྱུར་རོ། །ནམ་ཆོས་ཐམས་ཅད་ལ་མི་གནས་པ་དེ་ནི་མི་
འབྱུང་མི་འཇིག་གོ །ནམ་མི་འབྱུང་མི་འཇིག་པ་དེ་ནི་སྐྱེ་བ་དང་རྒ་བ་དང་ན་བ་དང་འཆི་བ་དང་།
མྱ་ངན་དང་སྨྲེ་སྔགས་འདོན་པ་དང་། སྡུག་བསྔལ་བ་དང་། ཡིད་མི་བདེ་བ་དང་འཁྲུག་པ་རྣམས་
218



ཉམས་ཀྱི་སྣང་བ་བཤད་པའི་སྐབས།
6
ལས་ཡོངས་སུ་ཐར་བར་འགྱུར་རོ་ཞེས་སོ། །ཡུམ་ལས་ཀྱང་། ཡིད་ལ་བྱེད་པས་ནི་འདོད་པའི་
ཁམས་དང་གཟུགས་ཀྱི་ཁམས་དང་གཟུགས་མེད་པའི་ཁམས་སུ་འདྲེ་བར་འགྱུར་ལ། ཡིད་ལ་
མི་བྱེད་པས་ནི་གང་དུའང་འདྲེ་བར་མི་འགྱུར་རོ་ཞེས་དང་། བྱང་ཆུབ་དམིགས་སུ་མེད་པའི་ཕྱིར་
བྱང་ཆུབ་ཅེས་བྱ་བ་འདི་ནི་མིང་ཙམ་དུ་ཟད་དོ། །སངས་རྒྱས་དམིགས་སུ་མེད་པའི་ཕྱིར་སངས་
རྒྱས་ཞེས་བྱ་བ་འདི་ནི་མིང་ཙམ་དུ་ཟད་དོ་ཞེས་དང་། རྣམ་པ་ཐམས་ཅད་མཁྱེན་པའི་སངས་
རྒྱས་ལ་རང་བཞིན་མེད་དེ། གང་ལ་རང་བཞིན་མེད་པ་དེ་ནི་བརྗོད་དུ་མེད་པའོ་ཞེས་སོ། །འོ་
ན་སེམས་ཅན་གྱི་དོན་ཅི་ལྟར་བྱེད་ཅེ་ན། དོན་དམ་པར་སེམས་ཅན་ཡོད་པའང་མ་ཡིན་ན། སེམས་
ཅན་གྱི་དོན་བྱ་རྒྱུ་དང་བྱེད་པ་པོ་ལྟ་ཅི་སྨོས་ཏེ། གང་པོས་ཞུས་པའི་མདོ་ལས། ངས་བྱང་ཆུབ་
ཀྱི་སྙིང་པོ་ལ་འདུག་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་
པར་སངས་རྒྱས་པ་ན། སེམས་ཅན་ཡང་མ་དམིགས། སེམས་ཅན་གྱི་མིང་ཡང་མ་དམིགས་སོ་
ཞེས་དང་། ཡུམ་ལས་ཀྱང་། རབ་འབྱོར་ངས་ནི་སེམས་ཅན་གང་ཡང་མ་དམིགས་ཏེ། འོན་ཀྱང་
སེམས་ཅན་དངོས་པོ་མེད་པ་ལ་དངོས་པོར་འདུ་ཤེས་པ་དེ་དག་གི་དོན་བྱས་པ་ནི་འཇིག་རྟེན་གྱི་
ཐ་སྙད་ཙམ་ཡིན་གྱི། དོན་དམ་པར་ནི་མ་ཡིན་ནོ་ཞེས་གསུངས་པ་ལྟར་རོ། །དེ་ལྟར་རྟོགས་པ་
ན་བརྗོད་བྲལ་ཙམ་དུ་འཛིན་པའི་བློ་ཡང་ལྡོག་པར་འགྱུར་རོ། །དེ་སྐད་དུ་སྤྱོད་འཇུག་ལས།
སྟོང་ཉིད་བག་ཆགས་གོམས་པ་ལས། །
དངོས་པོའི་བག་ཆགས་ལྡོག་འགྱུར་ཞིང་། །
ཅི་ཡང་མེད་ཅེས་གོམས་པ་ལས། །
དེ་ཡང་ཕྱི་ནས་ལྡོག་པར་འགྱུར། །ཞེས་སོ། །
དེ་ལྟར་ཤེས་ཤིང་བསྒོམས་པ་ན་མཉམ་གཞག་ཏུ་གསལ་སྟོང་འཛིན་པ་མེད་པའི་ཉམས་དང་།
རྗེས་ཐོབ་ཏུ་སེམས་འཛིན་པ་དང་བཅས་པའི་འཁོར་བ་པ་རྣམས་ལ་སྙིང་རྗེ་ངང་གིས་སྐྱེ་བ་འབྱུང་ངོ་། །
ཅུ219.



དཔལ་ས་སྐྱའི་རིག་མཛོད།
དེས་ན་སྒྲིབ་གཉིས་བག་ཆགས་དང་བཅས་པ་དྲུངས་ཕྱུང་ནས་མྱུར་དུ་ཐམས་ཅད་མཁྱེན་པའི་གོ་
འཕང་ཐོབ་པར་འདོད་པ་རྣམས་ཀྱིས་ཤེས་རབ་སྟོང་པ་ཉིད་ཀྱི་དོན་བསྒོམ་པ་ལ་འབད་པར་བྱ་སྟེ།
དེ་ཉིད་ལས།
ཉོན་མོངས་ཤེས་བྱའི་སྒྲིབ་པ་ཡི། །
མུན་པའི་གཉེན་པོ་སྟོང་པ་ཉིད། །
མྱུར་དུ་ཐམས་ཅད་མཁྱེན་འདོད་པས། །
སྟོང་ཉིད་ཇི་ལྟར་སྒོམ་མི་བྱེད། ། །
ཅེས་སོ། །སྟོང་པ་ཉིད་རྟོགས་པའི་ཆེད་དུ་བསོད་ནམས་ཀྱི་ཚོགས་རྒྱ་ཆེན་པོ་གསོག་པ་
ལའང་བསླབ་པར་བྱ་སྟེ། གཞན་དུ་སྟོང་པ་ཉིད་རྟོགས་དཀའ་ཞིང་། རྟོགས་ཀྱང་ཉན་ཐོས་ཀྱི་
འགོག་པ་ལ་སོགས་པར་ལྟུང་བར་འགྱུར་བས་སོ། །དེ་སྐད་དུ་མདོ་སྡུད་པ་ལས།
ཇི་སྲིད་དགེ་བའི་རྩ་བ་དེ་ནི་མ་རྫོགས་པ། །
དེ་སྲིད་སྟོང་ཉིད་དམ་པ་དེ་ནི་རྟོགས་མི་བྱེད། །ཅེས་དང་།
རྗེ་ས་སྐྱ་པཎྜི་ཏས་ཀྱང་། །
སྟོང་ཉིད་ཉན་ཐོས་རྣམས་ཀྱང་སྒོམ། །
དེ་ཡི་འབྲས་བུ་འགོག་པ་ཐོབ། །
ཅེས་གསུངས་པའི་ཕྱིར་ཐབས་ཤེས་རབ་ཡ་མ་བྲལ་བར་ཉམས་སུ་ལེན་པ་ནི་ཐེག་པ་ཆེན་
པོའི་ལམ་གྱི་སྙིང་པོ་ཡིན་ནོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་ཉམས་སུ་ལེན་ཚུལ་ནི། དབེན་པའི་གནས་སུ་བླ་མ་དང་དཀོན་མཆོག་ལ་
་
Cla
»
220



ཉམས་ཀྱི་སྣང་བ་བཤད་པའི་སྐབས།
3E\
སྐྱབས་འགྲོ་གསོལ་གདབ་དྲག་ཏུ་བྱ། སྙིང་རྗེ་ཆེན་པོས་ཀུན་ནས་བསླངས་པའི་བྱང་ཆུབ་ཀྱི་
སེམས་ཡུན་རིང་ཏུ་བསྒོམས་ལ། ཞི་གནས་ཀྱི་དམིགས་པ་ལ་བརྟེན་ནས་སེམས་ལ་གནས་ཆ་
ཅུང་ཟད་སྐྱེས་པ་ན་འདི་ལྟར་བསམ་སྟེ། ཀྱེ་མ་ཁོ་བོ་ཅག་གི་སེམས་ཉིད་གཉུག་མ་རང་བཞིན་
གྱིས་འོད་གསལ་བ་འདི་ཉིད་གདོད་མ་ནས་སྤྲོས་པའི་མཐའ་དང་བྲལ་བ། གསལ་སྟོང་ཕྱོགས་
མེད་རིས་མེད་དུ་གནས་པ་ཡིན་ཡང་། དེ་ལྟར་མ་རྟོགས་པའི་དབང་གིས་ང་བདག་ཏུ་བཟུང་
བ་ལ་བརྟེན་ནས་འཁོར་བ་མཐའ་མེད་དུ་འཁྱམ་ཞིང་། དེར་ཡང་གཟུང་འཛིན་འཁྲུལ་པའི་བག་
ཆགས་གོམས་པ་ལས་བྱུང་བའི་མེད་སྣང་། གསོག །གསོབ། ཡ་མ་བརླ་ལྟ་བུ་འདི་དག་ལ་བདེན་
པར་བཟུང་བའི་དབང་གིས། སྨྱོན་པ་བཞིན་དུ་འཁྲུལ་པ་ཁོ་ན་ལ་ལོངས་སྤྱོད་པས་དུས་རྟག་ཏུ་
སྡུག་བསྔལ་དུ་མས་ཉམ་ཉེས་པར་འགྱུར། ད་ནི་བདག་གིས་བླ་མ་དམ་པའི་གདམས་ངག་ལ་
བརྟེན་ནས་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱིས་ཆོས་ཀྱི་ཕུང་པོ་བརྒྱད་ཁྲི་བཞི་
སྟོང་ཇི་སྙེད་ཅིག་གསུངས་པ་ཐམས་ཅད་ཀྱི་བརྗོད་བྱའི་སྙིང་པོ་ཟབ་མོ་སེམས་ཀྱི་གསང་བ་བླ་
ན་མེད་པ་འདི་ཁོང་དུ་ཆུད་པར་བྱས་ཏེ། དངོས་པོར་འཛིན་པའི་གདོན་གྱི་དབང་དུ་མ་སོང་བ་
ཞིག་བྱའོ་ཞེས་བསམ་ལ། ལུས་སེམས་ཁྲིམས་ཀྱིས་བསྒྲིམས་ཏེ་མ་བརྟགས་གཅིག་པུ་ཉམས་
དགའ་བའི་དབང་དུ་བྱས་ནས་ཉེ་བར་ལེན་པའི་ཕུང་པོ་ལ་དམིགས་ཏེ་ང་དང་ང་ཡི་ཞེས་འཛིན་
པ་ནི་འཁྲུལ་པའོ་སྙམ་དུ་བསམ། དེའི་རྒྱུ་མཚན་བདག་ཅེས་བྱ་བ་ཡོད་ན་དེ་མིང་ངམ་ལུས་སམ་
སེམས་གང་ཡིན། མིང་ནི་གློ་བུར་དུ་བཏགས་པ་ཙམ་ཡིན་པའི་ཕྱིར་བདག་མ་ཡིན། ལུས་ནི་ཤ་
ཁྲག་ལ་སོགས་པ་དུ་མ་འདུས་པའི་ཕུང་པོ་ལ་བཏགས་པ་ཙམ་ཡིན་པའི་ཕྱིར་བདག་མ་ཡིན་ཞིང་།
སྤྱི་བོ་ནས་རྐང་མཐིལ་གྱི་བར་གྱི་ཕྱི་ནང་གང་ནའང་བདག་མེད། སེམས་ནི་འདས་པའི་སེམས་
འགགས། མ་འོངས་པའི་སེམས་མ་སྐྱེས། ད་ལྟར་བའི་སེམས་དེ་མ་ཐག་ཏུ་འགག་པར་འགྱུར་
བའི་ཕྱིར་བདག་ཏུ་མི་རུང་ངོ༌། །དེས་ན་བདག་ཅེས་བྱ་བ་ནི་གཞི་མེད་ལ་འཁྲུལ་པ་ཁོ་ནར་ཟད་
བྱུ 221 །
ཚད



དཔལ་ས་སྐྱའི་རིག་མཛོད།
T
།
གས་པ་
re︽3
7
དོ་ཞེས་ཡང་དང་ཡང་དུ་ཡིད་ལ་བྱའོ། །དེ་བཞིན་དུ་ཕྱི་རོལ་གྱི་རི་རབ་ཁང་ཁྱིམ་ལ་སོགས་པ་
སྣ་ཚོགས་སུ་སྣང་བ་འདི་དག་ཀྱང་ཕྱྭ་དང་དབང་ཕྱུག་དང་འབྱུང་བཞི་དང་རྡུལ་ཕྲན་ལ་སོགས་
པ་བྱེད་པ་པོ་གཞན་གྱིས་བྱས་པ་མ་ཡིན་གྱི། རང་གི་སེམས་འཁོར་བའི་བག་ཆགས་ཀྱིས་ཀུན་
ཏུ་བསླད་པ་ལ་བརྟེན་ནས་མེད་བཞིན་དུ་འཁྲུལ་པའི་དབང་གིས་སྣང་བ་ཁོ་ནར་ཟད་དེ། དཔེར་
ན་རྨི་ལམ་གྱི་གནས་སྐབས་ཀྱི་གྲོང་ཁྱེར་དང་རྟ་དང་གླང་པོ་ལ་སོགས་པ་དང་ཀུན་ཏུ་མཚུངས་
པའོ་ཞེས་ཡུན་རིང་དུ་བསམ་ཞིང་ངེས་ཤེས་དྲག་ཏུ་བསྐྱེད་དོ། །དེ་ལྟར་ན་གཟུང་བའི་ཡུལ་དུ་
སྣང་བ་རྣམས་རྨི་ལམ་གྱི་སྣང་བ་དང་མཚུངས་པའི་ཕྱིར། དེ་འཛིན་བྱེད་ཀྱི་ཤེས་པའང་རྨི་ལམ་
ཉམས་སུ་མྱོང་བའི་གནས་སྐབས་ཀྱི་སེམས་ལྟར་དོན་ལ་གྲུབ་པ་ཅི་ཡང་མེད་པས་ན། གཟུང་
འཛིན་གཉིས་སྣང་གིས་བསྡུས་པའི་ཆོས་ཐམས་ཅད་ནི་འཁྲུལ་པ་རྫུན་པ་བསླུ་བའི་ཆོས་ཅན་ཁོ་
ནའོ་ཞེས་བསམ་ལ། སེམས་ཁ་ནང་དུ་བཟློག་སྟེ། ད་ལྟར་གྱི་ཤེས་པ་གཟུང་འཛིན་གྱི་སྒྲིབ་
གཡོགས་དང་བྲལ་བ་དེའི་རང་གདངས་ལ་རྗེན་གྱིས་ཡུན་རིང་དུ་བལྟ། གསལ་ལེ་ཧྲིག་གེ་བའི་
ཚུལ་དུ་ཉམས་སུ་མྱོང་བ་ན་གསལ་རིག་དེ་དང་པོ་གང་ནས་སྐྱེས་བལྟས་པ་ན་ཐོག་མར་སྐྱེ་བའི་
རྒྱུ་མི་རྙེད་པས། སྐྱེ་མེད་དུ་སྟོང་སང་ངེ་བ། བར་དུ་རང་གི་ངོ་བོ་གང་དུ་གནས་བལྟས་པ་ན། ལུས་
ཀྱི་ཕྱི་ནང་བར་གསུམ་གང་ནའང་མི་གནས། ཁ་དོག་དང་དབྱིབས་སུའང་མ་གྲུབ། ཇི་ལྟར་བཙལ་
ཡང་མི་རྙེད་པས། གནས་མེད་དུ་དང་སང་ངེ་བ། མཐར་གང་དུ་འགག་བལྟས་པ་ན་འབྲས་བུ་
གང་དུ་ཡང་མི་འགག་པས་འགག་མེད་དུ་བདེ་ཆམ་མེ་བ། དེ་ལྟར་རྒྱུ་འབྲས་ངོ་བོ་གསུམ་དང་
བྲལ་བས་གཤིས་ཅིར་ཡང་མ་གྲུབ་པའི་སྟོང་པ་ཉིད་དུ་རྗེན་ལྷང་ངེ་བ། སྟོང་པར་མྱོང་མཁན་གྱིས་
གསལ་བའི་རང་གདངས་གང་དུ་ཡང་མ་འགགས་པའི་མྱོང་རིག་ཏུ་གསལ་སིང་ངེ་བ། གསལ་དུས་
ཉིད་ནས་ཅིར་ཡང་མ་གྲུབ་ཅིང་། སྟོང་དུས་ཉིད་ནས་གསལ་རིག་མ་འགགས་པའི་གསལ་སྟོང་
འཛིན་མེད། མཐའ་བྲལ་རིས་མེད། བརྗོད་བྲལ་བློ་འདས་ཀྱི་ངང་ལ་ཧྲིག་གེ །རྗེན་ནེ། ཡེ་རེ་
222



ཉམས་ཀྱི་སྣང་བ་བཤད་པའི་སྐབས།
GK
བཞག །ཐ་ན་བརྗོད་བྲལ་ཙམ་དུའང་འཛིན་པ་མེད་པར་ཕྱད་དེ་བཞག །རྣམ་རྟོག་སྐྱེ་ན་འཕྲོ་
མི་མཐུད་པར་ཐོལ་སྐྱེས་རྦད་ཆོད་བྱས་ལ་འཛིན་མེད་དུ་བཞག །དང་པོར་ཁྲིམས་ཀྱིས་བསྒྲིམས
ལ་བཞག །བར་དུ་ལྷོད་ཀྱིས་གློད་ལ་བཞག །ཐ་མར་རེ་དོགས་མེད་པར་བཞག །མདོར་ན་རིག་
པ་གསལ་སྟོང་འཛིན་མེད་དེ་ཉིད་ལས་གཡེངས་སུ་ནི་ནམ་ཡང་མེད་ཅིང་། བསྒོམ་རྒྱུ་ནི་ཅི་ཡང་
མེད་པའི་ངང་ལ་རྩོལ་མེད་དུ་བཞག་གོ །དེ་ལྟ་བུ་དོས་དྲག་ལ་ཡུན་ཐུང་བ་ཡང་དང་ཡང་དུ་བྱ།
བསྒོམ་དང་ཞེ་མ་འགྲས་པར་བཟང་གྱེས་བྱས་ལ་བསྒོམ། ཐུན་འཇོག་པ་ན་བསམ་གཏན་གྱི་
སྤྱོད་ལམ་མ་བཤིག་པའི་གོང་རོལ་དུ་ཆོས་ཐམས་ཅད་ཀྱི་རང་བཞིན་མཐའ་བྲལ། རིས་མེད་
བརྗོད་བྲལ། བློ་འདས་གཞི་མེད་རྩ་བྲལ་ནམ་མཁའ་ལྟ་བུར་འདུག་པ་ལ་དེ་ལྟར་མ་ཤེས་པར་
ང་བདག་དང་གཟུང་འཛིན་གྱི་འཆིང་བ་དམ་པོས་བཅིངས་ཏེ། འཁྲུལ་སྣང་འབའ་ཞིག་ལ་ལོངས་
སྤྱོད་པའི་མ་རྒན་སེམས་ཅན་འདི་རྣམས་སྙིང་རེ་རྗེ། འདི་རྣམས་ཀྱི་དོན་དུ་སེམས་ཉིད་མཐའ་
བྲལ་ཆེན་པོ་མངོན་དུ་བྱས་པའི་རྣམ་མཁྱེན་རྫོགས་པའི་སངས་རྒྱས་ཀྱི་གོ་འཕང་དེ་བདག་གིས་
ཅི་ནས་ཀྱང་ཐོབ་པར་བྱ་སྙམ་དུ་བསམ་ལ་དགེ་བ་བསྔོ། ཐུན་མཚམས་རྣམས་སུ་ཡང་། སྒྱུ་མ་
བྱེད་པ་དག་གིས་གཟུགས་སྤྲུལ་ཏེ། །ཞེས་སོགས་ཀྱི་ཚིག་ངག་ཏུ་བརྗོད་ཅིང་ཅིར་སྣང་ཐམས་
ཅད་སྣང་སྟོང་སྒྱུ་མ་ལྟ་བུར་ཤེས་པའི་ངང་ནས་སེམས་ཅན་གྱི་དོན་ལ་བརྩོན་པར་བྱའོ། །
༼༣ ཞི་ལྷག་ཟུང་འབྲེལ་དུ་བསྒོམ་པ།
གསུམ་པ་ཞི་ལྷག་ཟུང་འབྲེལ་བསྒོམ་པ་ནི། ཞི་གནས་ཀྱི་སྐབས་སུ་རྣམ་རྟོག་གི་འཇུག་
པ་ཐམས་ཅད་ཞི་སྟེ། ཅི་ཡང་ཡིད་ལ་མི་བྱེད་པ་དེ་དང༌། ལྷག་མཐོང་གི་སྐབས་སུ་ཡང་དག་
པའི་ཤེས་རབ་ཀྱིས་སྒྲོ་འདོགས་ཐམས་ཅད་ཆོད་དེ་ཅི་ཡང་ཡིད་ལ་བྱ་རྒྱུ་མ་རྙེད་པ་གཉིས་ཅི་ཡང་
མི་བསྒོམ་པའི་རྣལ་འབྱོར་དུ་རོ་གཅིག་ཏུ་བསྲེས་ནས་ཟུང་འཇུག་ཏུ་ཉམས་སུ་ལེན་པ་སྟེ། མདོ་སྡེ་
223



དཔལ་ས་སྐྱའི་རིག་མཛོད། །
རྒྱན་ལས། །
ཟུང་དུ་འཇུག་པའི་ལམ་འདི་ནི། །
སྡོམ་པ་ཡིན་པར་ཤེས་པར་བྱ། །ཞེས་སོ། །
དེ་ཉམས་སུ་བླང་བའི་ཚུལ་ནི། ཕལ་ཆེར་གོང་དང་འདྲ་བ་ལས། བསྒོམ་བྱའི་རྣལ་འབྱོར་
དང་༑ སྒོམ་བྱེད་ཀྱི་ཐབས་དང་། སྒོམ་པ་པོའི་གང་ཟག་གསུམ་ཀ་རང་བཞིན་གྱིས་མ་གྲུབ་པར་
ཤེས་པའི་ཤེས་རབ་དང་མ་བྲལ་བའི་ངང་ནས་རིག་པ་གསལ་བ་མ་འགགས་པར་སྣང་བའི་ཆ་
ལ་རྩེ་གཅིག་ཏུ་ལྷན་གྱིས་གནས་པའི་ཞི་གནས་དང་། སྣང་ཙམ་སྐྱེ་མེད་དུ་ལྷག་གིས་རྟོགས་
པའི་ལྷག་མཐོང་གཉིས་ངོ་བོ་དབྱེར་མེད་ཀྱི་ཚུལ་དུ་གསལ་ལེ་ཧྲིག་གེ་བཞག །གནས་ཆ་ཆེ་ན་
སོ་སོར་རྟོག་པའི་ཤེས་རབ་ཀྱི་ངར་བསྐྱེད། ཤེས་རབ་བཙལ་དྲགས་ཏེ་སེམས་མི་གནས་ན་ལྷོད་
ཀྱིས་བཞག །དེ་ལྟ་བུ་རེས་འཇོག་ཏུ་བྱས་པས་ཟུང་དུ་ཆུད་ནས་གོལ་ས་ཐམས་ཅད་ཆོད་པར་འགྱུར་
རོ༑ ༑གནད་འདི་དག་མ་ཤེས་ན་ཞི་གནས་ཀྱི་གནས་ཆ་ཅི་ཙམ་ཆེ་ཡང་འཇིག་རྟེན་པའི་བསམ་
གཏན་བཞི་གང་རུང་དང་། ལྷག་མཐོང་གི་དཔྱོད་ཕུལ་ཇི་ལྟར་བཟང་ཡང་གཟུགས་མེད་བཞི་
གང་རུང་དུ་གོལ་བར་འགྱུར་བས། ཏིང་ངེ་འཛིན་གྱི་གོལ་ས་ཐམས་ཅད་བཅད་ནས་ཉམས་སུ་
ལེན་པ་གལ་ཆེའོ། །ཐུན་མཚམས་རྣམས་སུ་ཡང་དབང་ཤེས་ཡུལ་ལ་རྒྱ་ཡན་དུ་འཕྲོར་མི་གཞུག་
པར་ཅིར་སྣང་ཐམས་ཅད་དབྱིངས་ལས་མ་གཡོས་པའི་རིག་པའི་འཆར་སྒོ་ཙམ་དུ་ཤེས་པར་བྱས་
ལ༑ དེའི་ངང་ནས་སེམས་ཅན་གྱི་དོན་ཅི་ནུས་བྱའོ། །དེ་ཡན་ཆད་ཀྱིས་བྱང་ཆུབ་སེམས་དཔའ་
དང་ཐུན་མོང་བའི་ལམ་གྱི་བཀྲི་བ་བསྟན་ཟིན་ཏོ།། །།
གཉིས། སྐྱེ་འགྱུར་ཐུན་མིན་གྱི་ཉམས་ལ་ངེས་ཤེས་བསྒོམ་པ།
གཉིས་པ་སྐྱེ་འགྱུར་གྱི་ཉམས་ལ་ངེས་ཤེས་བསྒོམ་པ་ནི། ཐུན་མོང་མ་ཡིན་པའི་རྣལ་འབྱོར་
ES LES
224



ཉམས་ཀྱི་སྣང་བ་བཤད་པའི་སྐབས།།
པ་ལ། ཐུན་མོང་མ་ཡིན་པའི་ཏིང་ངེ་འཛིན་ལ། ཐུན་མོང་མ་ཡིན་པའི་ཉམས་ཀྱི་སྣང་བ་ཞེས་
སྦྱར་ཏེ། ཐུན་མོང་མ་ཡིན་པའི་རྣལ་འབྱོར་པ་ནི་འོག་ནས་འབྱུང་བའི་རྡོ་རྗེ་ཐེག་པའི་ལམ་ཉམས་
སུ་ལེན་པའི་གང་ཟག་གོ །ཐུན་མོང་མ་ཡིན་པའི་ཏིང་ངེ་འཛིན་ནི། འོག་ནས་འབྱུང་འགྱུར་གྱི་
སྨིན་གྲོལ་གྱི་ལམ་འཁོར་དང་བཅས་པ་རྣམས་སོ། །ཐུན་མོང་མ་ཡིན་པའི་ཉམས་ཀྱི་སྣང་བ་ནི་
དེ་དག་ལ་བརྟེན་ནས་ད་གཟོད་སྐྱེ་འགྱུར་གྱི་ཉམས་ཏེ། དེ་ཡང་རྒྱས་པར་ན་བསམ་གྱིས་མི་ཁྱབ་
ཀྱང་༑ བསྡུ་ན་འཇུག་པ་སེལ་བའི་ལམ། ཆགས་པ་གཅོད་པའི་ལམ། བྱང་ཆུབ་ཆེན་པོའི་ལམ་
སྟེ་ལམ་གསུམ། ལུས་ཉམས། སེམས་ཉམས། རྨི་ཉམས་ཏེ་ཉམས་གསུམ། རྣམ་རྟོག་སྔོན་སོང་
གི་དྲོད། ཁམས་དགུ་འདུས་པའི་དྲོད། ཐིག་ལེ་འབར་ཞིང་འདུས་པའི་དྲོད་དེ་དྲོད་གསུམ། རླུང་
ལོག་གི་རྟེན་འབྲེལ། མཐོང་སྣང་གི་རྟེན་འབྲེལ། རྨི་ལམ་གྱི་རྟེན་འབྲེལ་ཏེ་རྟེན་འབྲེལ་གསུམ།
མཚན་ཉིད་སྣ་ཚོགས་ཀྱི་ཏིང་ངེ་འཛིན། རང་བཞིན་སྟོང་པའི་ཏིང་ངེ་འཛིན། ངོ་བོ་ཟུང་འཇུག་
གི་ཏིང་ངེ་འཛིན་ཏེ་ཏིང་ངེ་འཛིན་གསུམ་རྣམས་སུ་འདུ་ལ། བཅོ་ལྔ་པོའང་བསྡུ་ན་ཏིང་ངེ་འཛིན་
འབའ་ཞིག་ཏུ་འདུ་བ་ཡིན་ནོ། །
དེ་ལ་ངེས་ཤེས་བསྒོམ་པའི་ཚུལ་ནི། རྗེ་བཙུན་རིན་པོ་ཆེས། །
བྱང་ཆུབ་སེམས་གཉིས་བསྒོམ་པའི་ཐུན་མཚམས་སུ། །
མདོ་བཀླག་དཀོན་མཆོག་མཆོད་ལ་བརྩོན་པར་བྱ། ། །
ཞེས་གསུངས་པ་ལྟར་ཐུན་མོང་བའི་ལམ་གྱིས་རྒྱུད་སྦྱངས་པའི་གང་ཟག་དེ་ལ་བྱང་ཆུབ་
ཀྱི་སེམས་རྣམ་པ་གཉིས་ལ་སོགས་པའི་ཉམས་མྱོང་ཅུང་ཟད་སྐྱེས་པ་ན་སྙིང་རྗེ་ཆེན་པོས་ཡིད་ཉེ་
བར་དྲངས་ཏེ། གཞན་དོན་དུ་བསྐལ་པ་གྲངས་མེད་གསུམ་ན་འཚང་རྒྱ་བའང་དུས་ཧ་ཅང་རིང་
བ་མ་ཡིན་མོད། དེ་བཞིན་གཤེགས་པ་ཐབས་ལ་མཁས་ཤིང་ཐུགས་རྗེ་ཆེ་བས། དེ་བས་ཀྱང་
མྱུར་དུ་མངོན་པར་རྫོགས་པར་འཚང་རྒྱ་བའི་ཐབས་འགའ་ཞིག་གསུངས་ཡོད་ཀྱང་སྲིད་སྙམ་དུ་
225



དཔལ་ས་སྐྱའི་རིག་མཛོད།
སེམས་ཤིང་། མདོ་སྡེ་རིན་པོ་ཆེ་རྣམས་ལ་བལྟ་བ་དང་། རྟོག་པ་དང་། སེམས་པ་དང་། མཇལ་
བ་ལ་སོགས་པ་ཡང་དང་ཡང་དུ་བྱས་པ་ན། མདོ་སྡེ་གདམས་ངག་འབོགས་པའི་རྒྱལ་པོ་ཞེས་
ཀྱང་བྱ། གསང་བ་ལུང་སྟོན་པའི་མདོ་ཞེས་ཀྱང་བྱ་བ་ལས།
འདྲེན་པས་ཐེག་པ་གསུམ་པོ་དག །
བཅོམ་ལྡན་ངེས་པར་གསུངས་ལགས་ནའང་། །
རྒྱུ་འབྲས་ལྷུན་གྲུབ་ཏུ་སྤྱོད་ཅིང་། ། ་
སངས་རྒྱས་གཞན་ནས་མི་འཚོལ་བའི། །
ངེས་པའི་ཐེག་པ་ཅིས་མ་གསུངས། །ཞེས་ཞུས་པའི་ལན་དུ།
རྒྱུ་ལ་མོས་པར་རྒྱུ་ཆོས་ཀྱི། །
འཁོར་ལོ་རབ་ཏུ་བསྐོར་བྱས་ནས། །
རྡོ་རྗེ་ཐེག་པའི་ཉེ་ལམ་ཞིག །
མ་འོངས་དུས་ན་འབྱུང་བར་འགྱུར། །
ཞེས་གསུངས་པ་ལྟ་བུ་དང་། ལང་ཀར་གཤེགས་པ་ལས། རིག་སྔགས་འཆང་བ་རིག་
སྔགས་བསྒྲུབ་པར་འདོད་པ་རྣམས་ཀྱིས་རིག་སྔགས་བསྒྲུབ་པ་དང་ཐར་པ་ལ་གེགས་བྱེད་པའི་
ཕྱིར་ཤ་ཐམས་ཅད་མི་ཟའོ་ཞེས་བྱ་བ་ལ་སོགས་པའི་མདོའི་ཚིག་རྣམས་མཐོང་བ་ན། རྒྱུའི་ཐེག་
པའམ་ཕ་རོལ་ཏུ་ཕྱིན་པའི་ཐེག་པ་སྤྱི་ལས་ཁྱད་པར་དུ་འཕགས་པའི་འབྲས་བུའི་ཐེག་པའམ། རྡོ་
རྗེའི་ཐེག་པའམ། རིགས་སྔགས་འཆང་གི་སྡེ་སྣོད་ཅེས་བྱ་བ་ཞིག་ཡོད་པར་རྟོགས་ནས་དེ་འཚོལ་
བ་ལ་དོན་གཉེར་གྱི་བློ་སྐྱེ་ཞིང་འདི་ལྟར་ཡང་རྟོག་སྟེ། བདག་གིས་ཕ་རོལ་ཏུ་ཕྱིན་པའི་ལམ་ཙམ་
ཉམས་སུ་བླངས་པ་ལ་ཡང་བྱང་ཆུབ་ཀྱི་སེམས་ཀྱི་ཉམས་མྱོང་དང་གོ་ཡུལ་འདི་ལྟ་བུ་དག་བྱུང་
ན༑ རྒྱུ་འབྲས་ལྷུན་གྲུབ་ཏུ་སྤྱོད་པའི་རྡོ་རྗེ་ཐེག་པའི་ལམ་དེ་ལྟ་བུ་དང་མཇལ་ནས་ཉམས་སུ་བླངས་
226



ཉམས་ཀྱི་སྣང་བ་བཤད་པའི་སྐབས།
ན་བདག་ལ་ཉམས་མྱོང་དང་ཏིང་ངེ་འཛིན་བསམ་གྱིས་མི་ཁྱབ་པ་ཞིག་སྐྱེ་ངེས། དེའི་ཚེ་ཉམས་
བཟང་ངན་ཇི་ལྟ་བུ་ཞིག་སྐྱེས་ཀྱང་ངོ་ཤེས་པར་བྱས་ནས་རེ་དོགས་དང་དགག་སྒྲུབ་མི་བྱ་བར་
ཐམས་ཅད་ཀྱང་བྱུང་རྒྱལ་གྱི་གནད་ཀྱིས་བསྐྱང་བར་བྱའོ་སྙམ་པའི་བློ་འབྱུང་བ་སྟེ། སྔོན་འགྲོའི་
སྐབས་འདིར་སྐྱེ་འགྱུར་གྱི་ཉམས་ལ་ངེས་ཤེས་བསྒོམ་པའི་དགོས་པ་ནི། ཕྱིས་རྡོ་རྗེ་ཐེག་པའི་
ལམ་ཉམས་སུ་བླང་བ་ན་སངས་རྒྱས་ཀྱི་ཞལ་མཐོང་བ་ལ་སོགས་པ་མཐུན་པའི་ཉམས་དང་། བདུད་
དང་སྲིན་པོས་བརྡེག་པ་ལ་སོགས་པ་མི་མཐུན་པའི་ཉམས་ཅི་རིགས་པ་བྱུང་བའི་ཚེ། ལས་དང་པོ་
པ་འགའ་ཞིག་གིས་དེ་དག་ཉམས་སྣང་དུ་མི་ཤེས་པ་སངས་རྒྱས་དང་བདུད་སྲིན་ལ་སོགས་པ་
རང་རྒྱུད་པར་བསམ་སྟེ། རེ་དོགས་ཀྱི་རྣམ་རྟོག་སྐྱེ་ཞིང་ལམ་དུ་སྲོལ་མ་ཤེས་པ་ལ་བརྟེན་ནས་
ཡོན་ཏན་སྐྱེ་བའི་གེགས་སུ་འགྱུར་བས། དེ་ལྟ་བུ་མི་འབྱུང་བར་བྱ་བའི་ཕྱིར་དུ་ཉམས་མ་སྐྱེས་
པའི་གོང་ནས་ཉམས་ལ་སྒྲོ་འདོགས་གཅོད་པ་ཡིན་ནོ། །གོང་དུ་སྨོས་པའི་གསང་བ་ལུང་སྟོན་
པའི་མདོ་དངོས་བོད་དུ་མ་འགྱུར་ཡང་། རྒྱུ་ལ་མོས་པར་རྒྱུ་ཆོས་ཀྱི། །ཞེས་སོགས་རྣམས་ཛྙཱ་ན་
ཤྲཱིས་མཐའ་གཉིས་སེལ་བ་དང་། ལོ་ཆེན་གྱིས་སྔགས་ལོག་སུན་འབྱིན་དུ་ལུང་དྲངས་ཤིང་།
མཁས་པ་དག་གིས་གསང་བ་ལུང་སྟོན་དང་གདམས་ངག་འབོགས་པའི་རྒྱལ་པོ་གཉིས་མདོ་ཐ་
དད་པར་བཤད་ཀྱང་། ཨ་ཝ་བཱ་ད་བྱཱ་ཀ་ར་ཎ་ཞེས་པའི་རྒྱ་སྐད་གཅིག་ཉིད་འགྱུར་ཐ་དད་དུ་བསྒྱུར་
བ་ཡིན་གྱི། མདོའི་ངོ་བོ་གཅིག་ཡིན་ཞེས་གསུང་ངོ༌། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། བདག་རྡོ་རྗེ་ཐེག་པའི་ལམ་ཟབ་མོ་ལ་ཞུགས་པ་ན། ཉམས་
ཀྱི་སྣང་བ་བསམ་གྱིས་མི་ཁྱབ་པ་ཞིག་སྐྱེ་བར་འགྱུར་ཏེ། དེ་རྣམས་ཀྱི་མཐུན་པའི་ཕྱོགས་ལ་དགའ་
བ་སྐྱེ་རྒྱུ་ཡང་མེད། མི་མཐུན་པའི་ཕྱོགས་ལ་མི་དགའ་བ་སྐྱེ་རྒྱུ་ཡང་མེད་དེ། རང་གི་རྩ་དང་།
L
227



དཔལ་ས་སྐྱའི་རིག་མཛོད།
རྩ་ཡི་གེ་དང་། ཁམས་བདུད་རྩི་དང་། སྙིང་པོ་ཡེ་ཤེས་རླུང་གི་རྟེན་འབྲེལ་སེམས་ཀྱིས་དབང་
བྱས་པ་ལ་བརྟེན་ནས་འཁོར་འདས་ཀྱི་ཉམས་སྣ་ཚོགས་འབྱུང་བར་འདུག་པས་སོ། །ཉམས་དེ་
དག་ཀྱང་བསྡུ་ན་ལྔ་གསུམ་བཅོ་ལྔར་འདུ་ཞིང་། དེ་ཡང་བསྡུ་ན་ཏིང་ངེ་འཛིན་གསུམ་དུ་འདུ་ལ།
དེ་དག་བདག་ལ་ནམ་སྐྱེས་པའི་ཚེ་འདི་ནི་ལུས་ཉམས་སོ། །འདི་ནི་སེམས་ཉམས་སོ་ཞེས་སོགས་
སོ་སོར་ངོ་ཤེས་པར་བྱས་ལ་བྱུང་རྒྱལ་གྱི་གནད་ཀྱིས་བསྐྱང་བར་བྱའོ་སྙམ་དུ་བསམ་མོ། །བསྡུ་
ན་བདག་གིས་སངས་རྒྱས་ཐམས་ཅད་ཀྱི་བགྲོད་པ་གཅིག་པའི་ལམ་རྡོ་རྗེ་ཐེག་པ་ལ་འཇུག་པར་
བགྱིའོ། །ཞུགས་ནས་ཀྱང་སོ་སོའི་ཉམས་རྣམས་རྒྱུད་ལ་སྐྱེས་སྐྱེས་ཀྱི་བར་དུ་ཉམས་སུ་བླང་བར་
བགྱིའོ། །བླངས་ནས་ཀྱང་ཉམས་ཅི་སྐྱེས་ཐམས་ཅད་ཆོས་དང་མཐུན་པར་བསྐྱང་བར་བགྱིའོ་
སྙམ་དུ་བསམ་མོ།། །།
༧
།
228



་་
སྤྱིའི་གསུམ་པ། སྤྲོ་བ་སྐྱེད་པ་དག་པའི་སྣང་བའི་ཁྲིད།
གཅིག སྐུ་མི་ཟད་པ་རྒྱན་གྱི་འཁོར་ལོ་བསྟན་པ།
གསུམ་པ་སྤྲོ་བ་སྐྱེད་པ་དག་པའི་སྣང་བའི་ཁྲིད་ནི། འོ་ན་སྔགས་ཀྱི་ལམ་ལ་འབད་རྩོལ་
གྱིས་ཞུགས་ཏེ། ཉམས་དེ་རྣམས་སོ་སོར་བསྐྱངས་པ་ལ་དགོས་པ་ཅི་ཡོད་ཅེ་ན། གཞུང་ལས།
བདེ་བར་གཤེགས་པའི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ་ལ་དག་པའི་སྣང་བ་ཞེས་
གསུངས་པ་ལྟར་གྱི་འབྲས་བུ་མངོན་དུ་བྱེད་དོ་ཞེས་པའི་དོན་ཏེ། དེ་ཡང་བདེ་བར་གཤེགས་པ་
ནི་ཚོགས་གཉིས་ཀྱི་ལམ་བདེ་བ་ནས་འབྲས་བུ་སྐུ་བཞིར་གཤེགས་པའོ། །དེའི་ཡོན་ཏན་གྱི་ཁྱད་
པར་ནི། སྐུ་མི་ཟད་པ་རྒྱན་གྱི་འཁོར་ལོ། གསུང་མི་ཟད་པ་རྒྱན་གྱི་འཁོར་ལོ། ཐུགས་མི་ཟད་
པ་རྒྱན་གྱི་འཁོར་ལོའོ། །དེའི་དང་པོ་སྐུ་མི་ཟད་པ་རྒྱན་གྱི་འཁོར་ལོ་ལ་སྐུའི་གསང་བ་བསམ་
གྱིས་མི་ཁྱབ་པ་དང་། སྐུ་ཐམས་ཅད་པ་གཉིས་ལས། །
སྐུའི་གསང་བ་བསམ་གྱིས་མི་ཁྱབ་པ་ནི་སངས་རྒྱས་ཀྱི་སྐུའི་ཚད་གཞན་སུས་ཀྱང་བཟུང་
བར་མི་ནུས་པ་སྟེ། དཀོན་མཆོག་བརྩེགས་པ་ལས། བྱང་ཆུབ་སེམས་དཔའ་ཤུགས་འཆང་
གིས་བཅོམ་ལྡན་འདས་ཀྱི་དབུའི་གཙུག་ཏོར་གྱི་མཐའ་རྟོགས་པར་འདོད་ནས་རི་རབ་ཀྱི་སྟེང་
དང༌༑ སུམ་ཅུ་རྩ་གསུམ་དང་། ཚངས་པའི་འཇིག་རྟེན་དང༌། དེ་བཞིན་དུ་སྟེང་ཕྱོགས་ཀྱི་
འཇིག་རྟེན་གྱི་ཁམས་བྱེ་བ་ཕྲག་བརྒྱ་འདས་པ་ན་འཇིག་རྟེན་གྱི་ཁམས་པདྨ་ཅན་ཞེས་བྱ་བ་ན།
དེ་བཞིན་གཤེགས་པ་པདྨོའི་དཔལ་གྱི་སྙིང་པོའི་རྒྱལ་པོ་བཞུགས་པའི་ས་རྣམས་སུ་རིམ་གྱིས་ཕྱིན་
ཏེ་བལྟས་ཀྱང་དབུའི་གཙུག་ཏོར་གྱི་མཐའ་མ་མཐོང་བ་ལྟ་བུའོ། །
སྐུ་ཐམས་ཅད་པ་ནི་སྤྲུལ་པ་མཆོག་ནས་བཟུང་སྟེ་རི་བོང་དང་སྟག་དང་སེང་གེ་དང་།
པ་



དཔལ་ས་སྐྱའི་རིག་མཛོད།
གྲུ་དང་། གཟིངས་དང་། ཟམ་པ་ལ་སོགས་པ་གདུལ་བྱ་གང་ལ་སྐུ་གང་གིས་འདུལ་བ་དེ་
ལ་དེ་དང་རྗེས་སུ་འཚམ་པའི་སྐུར་བསྟན་ནས་དོན་མཛད་པའོ། །
རསར་
གཉིས། གསུང་མི་ཟད་པ་རྒྱན་གྱི་འཁོར་ལོ་བསྟན་པ།
གསུང་ལ་ཡང་གཉིས་ལས། གསུང་གི་གསང་བ་བསམ་གྱིས་མི་ཁྱབ་པ་ནི། སངས་རྒྱས་
ཀྱི་གསུང་དེ་དྲུང་ནས་ཉན་ཀྱང་ཆེ་བ་མེད་ལ། དཔག་ཚད་དང་རྒྱང་གྲགས་ལ་སོགས་པ་ནས་
ཉན་ཀྱང་ཆུང་བ་མེད་པ་སྟེ། དེ་ཡང་མོང་གལ་གྱི་བུས་ནུབ་ཕྱོགས་བདེ་བ་ཅན་དང་། དེ་ནས་
ཀྱང་འཇིག་རྟེན་གྱི་ཁམས་བྱེ་བ་ཕྲག་བརྒྱ་འདས་པ་ན་འོད་ཟེར་ཅན་གྱི་འཇིག་རྟེན་གྱི་ཁམས་
ཞེས་བྱ་བ། དེ་བཞིན་གཤེགས་པ་འོད་ཟེར་ཀུན་ནས་འབྱུང་བ་འཁོར་དང་བཅས་པ་ཞུགས་
པའི་གནས་སུ་བྱོན་ཏེ་ཉན་པས་ཀྱང་ཆུང་བ་མེད་པར་ཐོས་པ་ལྟ་བུའོ། །
གསུང་ཐམས་ཅད་པ་ནི་དག་པ་ལྷའི་སྐད་ནས་བཟུང་སྟེ་ཀླུ་དང་གནོད་སྦྱིན་དང་སྲིན་པོ་ལ་
སོགས་པ་འགྲོ་བ་སོ་སོའི་སྐད་དུ་ཆོས་སྟོན་ནུས་པའོ། །
༡
གསུམ། ཐུགས་མི་ཟད་པ་རྒྱན་གྱི་འཁོར་ལོ་བསྟན་པ།
གས
ཐུགས་ལ་ཡང་གཉིས་ལས། ཐུགས་ཀྱི་གསང་བ་བསམ་གྱིས་མི་ཁྱབ་པ་ནི། སངས་
རྒྱས་ཀྱི་ཐུགས་ཀྱིས་ཤེས་བྱ་མཁྱེན་པ་བཞིན་གཞན་སུས་ཀྱང་མི་མཁྱེན་པ་སྟེ། མོང་གལ་གྱི་བུ་
འཕགས་པ་དགྲ་བཅོམ་པ་རྫུ་འཕྲུལ་དང་ལྡན་པས་ཀྱང་རང་གི་མ་གང་དུ་སྐྱེས་མ་མཁྱེན་པ་བཅོམ་
ལྡན་འདས་ཀྱིས་མཁྱེན་པ་ལྟ་བུ་དང་། དགྲ་བཅོམ་པ་གཞན་སུས་ཀྱང་ཁྱིམ་བདག་དཔལ་སྐྱེས་
ལ་ཐར་པའི་ས་བོན་ཡོད་པ་མ་མཁྱེན་པར་རབ་ཏུ་འབྱུང་མ་ནུས་པ་ལ། བཅོམ་ལྡན་འདས་ཀྱིས་
དཔལ་སྐྱེས་སྐྱེ་བ་བདུན་གྱི་གོང་རོལ་དུ་ཁྱིར་སྐྱེས་པ་ན། ཕག་གིས་བདས་ནས་མཆོད་རྟེན་ཞིག་
230



དག་པའི་སྣང་བ་བཤད་པའི་སྐབས།
ཀྱི་
ལ་བསྐོར་བ་བྱས་པའི་དགེ་བའི་ས་བོན་ཡོད་པར་མཁྱེན་ནས་རབ་ཏུ་འབྱུང་བར་གནང་བ་ལྟ་བུའོ། །
ཐུགས་ཐམས་ཅད་པ་ནི། ཇི་ལྟ་བ་དང་ཇི་སྙེད་པ་ཐམས་ཅད་མཁྱེན་པའི་ཡེ་ཤེས་མངའ་
བ་སྟེ། དེ་ཡང་ཇི་ལྟ་བ་ནི་དངོས་པོའི་གནས་ལུགས་མ་བཅོས་པ་མཁྱེན་ཅིང་མངོན་དུ་འགྱུར་
བ་ཡིན་ལ། ཇི་སྙེད་པ་མཁྱེན་པ་ནི། ཚེར་མ་རྣོ་བ། སྲན་མ་ཟླུམ་པ། ཕ་ཝང་ལོང་བུ་གྲུ་བཞིར་
འོང་བ། རྨ་བྱའི་མདོངས་བཀྲ་བ་ལ་སོགས་པ་ཆོས་ཐམས་ཅད་ཀྱི་རྒྱུ་དང་འབྲས་བུའི་རྟེན་འབྲེལ་
མ་ལུས་པ་ཐུགས་སུ་ཆུད་པས་གང་ཡང་མ་འདྲེས་པར་མཁྱེན་པའོ། ། །
རྒྱན་ནི་མཛེས་པར་བྱེད་པ་སྟེ། རང་གཞན་གཉིས་ཀའི་དོན་འབད་མེད་ལྷུན་གྲུབ་ཏུ་འབྱུང་
བས་མཛེས་པའོ། །
འཁོར་ལོ་ནི་མཛད་པ་ཕྲིན་ལས་ཀྱི་འཁོར་ལོ་སྟེ། དེ་བཞིན་གཤེགས་པ་མངོན་པར་
རྫོགས་པར་སངས་རྒྱས་ནས་ཆོས་ཀྱི་འཁོར་ལོ་བསྐོར་བ་ན་སེམས་ཅན་བྱེ་བ་ཁྲག་ཁྲིག་འཚང་
རྒྱ་ལ། དེ་རྣམས་རེ་རེས་ཀྱང་ཆོས་བསྟན་ཏེ་སེམས་ཅན་དེ་སྙེད་ཅིག་འཚང་རྒྱ་ཞིང་། དེས་ཀྱང་
དེའི་ཕྱི་མའི་སེམས་ཅན་རྣམས་ལ་ཆོས་བསྟན་ཏེ་འཚང་རྒྱ་བ་ལ་སོགས་པ་མདོར་ན་འཁོར་བ་
མ་སྟོངས་ཀྱི་བར་དུ་གཞན་དོན་ཕྲིན་ལས་ཀྱི་འཁོར་ལོ་རྒྱུན་མི་འཆད་པའོ། །
དག་པའི་སྣང་བ་ནི། དེ་ཙམ་ན་འཁོར་འདས་ཀྱི་ཆོས་ཐམས་ཅད་རང་གི་ཟག་པ་མེད་
པའི་ཡེ་ཤེས་གཅིག་གི་རྣམ་རོལ་དུ་རྟོགས་པས་འཁོར་བ་ངན་པ་ལོགས་སུ་སྤང་དུ་མེད། མྱང་
འདས་བཟང་པོ་གཞན་ནས་བསྒྲུབ་ཏུ་མེད་པས་འཁོར་འདས་གཉིས་རོ་གཅིག །སྔར་སེམས་
ཅན་ཡིན་པ་ལ་ལམ་བསྒོམས་པའི་སྟོབས་ཀྱིས་སངས་རྒྱས་སུ་གྱུར་པས་སངས་རྒྱས་དང་སེམས་
ཅན་རྒྱུད་གཅིག །སྔར་རྣལ་འབྱོར་ལམ་པ་ཡིན་པ་ལ་ལམ་ཉིད་འབྲས་བུར་ཐིམ་པས་ལམ་དང་
འབྲས་བུ་རོ་གཅིག །སྔར་རྣམ་རྟོག་སྤང་བྱ་ཡིན་པ་ལ་གོམས་པའི་སྟོབས་ཀྱིས་རྣམ་རྟོག་ཐམས་
ཅད་ཆོས་ཉིད་དུ་ཐིམ་པས་སྤང་བྱ་དང་གཉེན་པོ་རོ་གཅིག །བླང་དོར་གཉིས་མེད། སྤང་ཐོབ་
231



དཔལ་ས་སྐྱའི་རིག་མཛོད།
གཉིས་མེད། འཁོར་འདས་ཐམས་ཅད་རོ་གཅིག །ངང་གཅིག །རྒྱུད་གཅིག་ཏུ་འཆར་བ་ལ་
སོགས་པ་ཡོན་ཏན་བསམ་གྱིས་མི་ཁྱབ་པ་དང་ལྡན་པ་ཡིན་ནོ། །
དེ་དག་གི་དོན་དམིགས་པར་དྲིལ་ནས་བསྒོམ་ཚུལ།
དེ་དག་གི་དོན་བསམ་ཚུལ་ནི། བདག་རྡོ་རྗེ་ཐེག་པའི་ལམ་ལ་ཞུགས་ཏེ། ལམ་གྱི་ཉམས་
ཐམས་ཅད་ཆོས་བཞིན་དུ་བསྐྱངས་པ་ལ་བརྟེན་ནས་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ་
ལ་སོགས་པ་ཡོན་ཏན་བསམ་གྱིས་མི་ཁྱབ་པ་དང་ལྡན་པའི་སངས་རྒྱས་དེ་ལྟ་བུ་ཐོབ་ནས་སེམས་
ཅན་གྱི་དོན་འབད་མེད་ལྷུན་གྲུབ་ཏུ་འབྱུང་བའི་ཕྲིན་ལས་ཀྱི་འཁོར་ལོ་རྒྱུན་མི་འཆད་པར་འགྱུར་
བ་ཡིན་ནོ་སྙམ་དུ་ད་ལྟ་ནས་སྤྲོ་བ་བསྒོམ་པར་བྱའོ། །དམིགས་པ་འདི་རྣམས་རབ་ཐུན་བཞི། འབྲིང་
ཐུན་གསུམ། ཐ་མ་ཐུན་གཉིས་སུ་བཅད་ལ་བསྒོམ། དམིགས་པ་སྔ་མ་ལ་ཉམས་མ་སྐྱེས་པར་
ཕྱི་མར་མི་སྤོ། ཐུན་ཐམས་ཅད་ལ་སྦྱོར་བ་སྐྱབས་སུ་འགྲོ་ཞིང་གསོལ་བ་གདབ་པ། དངོས་གཞི་
རང་རང་གི་དམིགས་པ་ཉམས་སུ་བླང་བ། རྗེས་དགེ་བ་བསྔོ་ཞིང་དམིགས་པའི་རྒྱུན་ལ་དྲན་ཤེས་
བསྟེན་པ་རྣམས་འདྲ་བར་བྱའོ། །
རྗེས་དགེ་བ་བསྔོ་ཞིང་དོན་བསྡུས་པའི་སྒོ་ནས་མཇུག་བྱང་བཤད་པ།
གཅིག དགེ་བ་བསྔོ་ཞིང་དོན་བསྡུ་བ།
དེ་ལྟར་ན་སློབ་དཔོན་སྙིང་རྗེ་ཆེན་པོ་དང་ལྡན་པས་ཐབས་ལ་མཁས་པའི་ཁྱད་པར་གྱི་སྒོ་
ནས་ལས་དང་པོ་པའི་གང་ཟག་གཅིག་ལ་མ་དག་པའི་སྣང་བ་རྣམས་བསྟན་ཏེ་འཁོར་བ་ལས་ཡིད་
འབྱུང་བར་བྱས། ཐུན་མོང་བའི་ཉམས་ཀྱི་སྣང་བས་གཞན་དོན་དུ་རྫོགས་བྱང་ལ་དོན་གཉེར་
གྱི་བློ་བསྐྱེད། ཐུན་མོང་མ་ཡིན་པའི་ཉམས་ཀྱི་སྣང་བས་སྔགས་ཀྱི་ལམ་ལ་སྤྲོ་བ་སྐྱེད། དག་
232



དག་པའི་སྣང་བ་བཤད་པའི་སྐབས།
པའི་སྣང་བས་སྔགས་ཀྱི་འབྲས་བུ་ལ་སྤྲོ་བ་བསྐྱེད་དེ། ཟབ་མོ་རྡོ་རྗེ་ཐེག་པའི་ལམ་གྱི་ཐོག་མ་
སྨིན་བྱེད་ཀྱི་དབང་གི་སྣོད་རུང་དུ་སྒྲུབ་པར་བྱེད་པའི་ཁྲིད་ཀྱི་རིམ་པ་རྣམས་མ་ཚང་བ་མེད་པར་
བསྟན་ཟིན་ཏོ།། །། མ་
སྡེ་སྣོད་གསུམ་གྱི་ཟབ་དོན་མ་ལུས་པ། །
སྔོན་འགྲོ་སྣང་བ་གསུམ་དུ་ལེགས་བསྡུས་ནས། །
དད་ལྡན་དབང་གི་སྣོད་དུ་སྒྲུབ་པའི་ཐབས། །
འདི་ནི་སྣང་གསུམ་ལམ་གྱི་གཞི་བཅའ་ཡིན། །
སྣང་བ་འཆར་བའི་གཞི་དང་སྣང་བའི་རྒྱུ། །
སྣང་བ་རང་གི་ངོ་བོ་གང་ཡིན་ཞེས། །
གསུམ་ཚན་གསུམ་དུ་གཞི་ལམ་འབྲས་བུ་ཀུན། །
བསྡུས་ཏེ་འཆད་པ་སྣང་གསུམ་རང་རྐང་ཚུལ། །
དེ་དང་དེ་འདྲའི་རྣམ་དབྱེ་ལེགས་ཤེས་ན། །
འཁོར་འདས་ཐུན་མོང་ཆོས་བདུན་སོ་སོ་དང༌། །
གཅིག་ཏུ་བསྲེས་ནས་ཉམས་སུ་ལེན་ཚུལ་སོགས། །
མང་པོའི་དོན་ལ་བློ་གྲོས་གསལ་བར་འགྱུར། །
བསྡུས་དོན་ཚིགས་སུ་བཅད་པས་མདོར་བསྟན་ནས། །
ཚིག་དོན་ཡིད་ཆེས་ལུང་གིས་རྒྱས་པར་བཤད། ། །
སྐབས་དོན་དམིགས་པར་དྲིལ་ནས་དོན་བསྡུས་པའི། །
སྣང་གསུམ་མཛེས་པའི་རྒྱན་འདི་ཁོ་བོས་སྦྱར། །
འདི་ལ་ནོངས་གང་རྩ་བརྒྱུད་བླ་མ་དང་། །



དཔལ་ས་སྐྱའི་རིག་མཛོད། །
རྒྱལ་བ་སྲས་བཅས་རྣམས་ལ་བཤགས་པར་བགྱི། །
ལེགས་པའི་དགེ་དེས་མ་གྱུར་འགྲོ་བ་ཀུན། །
ཟུང་འཇུག་བདེ་བའི་གླིང་དུ་ཕྱིན་གྱུར་ཅིག །
གཉིས། དགོས་ཆེད་ཁྱད་པར་ཅན་གྱི་མཛད་བྱང་སྨོས་པ།
ཅེས་གཞུང་ཇི་ལྟ་བ་བཞིན་བཀྲི་བའི་ལམ་གྱི་སྔོན་འགྲོའི་ཁྲིད་ཡིག་སྣང་གསུམ་མཛེས་
པར་བྱེད་པའི་རྒྱན་ཞེས་བྱ་བ་འདི་ནི། འཛམ་གླིང་བསྟན་པའི་མངའ་བདག་རྗེ་བཙུན་ས་སྐྱ་པ་
ཞེས་གྲགས་པའི་གདུགས་དཀར་འཛིན་པའི་སྤྲུལ་པའི་སྐུ་སྲས་དང་དབོན་དུ་བཅས་པ་རིམ་པར་
བྱོན་པའི་གདུང་བརྒྱུད་རིན་པོ་ཆེ་མཚུངས་པ་མེད་པའི་མཁྱེན་རབ་ཀྱི་དབང་ཕྱུག་རིགས་ལྡན་
ཆོས་ཀྱི་རྒྱལ་པོ་ཀུན་དགའ་བསམ་འགྲུབ་བཀྲ་ཤིས་རྒྱལ་མཚན་དཔལ་བཟང་པོའི་བཀས་བསྐུལ་
བ་ལ་བརྟེན་ནས། ཁྱབ་བདག་འཁོར་ལོའི་མགོན་པོ་དང་དབྱེར་མ་མཆིས་པ་འདྲེན་མཆོག་ཆོས་
ཀྱི་རྒྱལ་པོ་རཏྣ་ཝཎྷའི་ཞལ་སྔ་ནས་དང་། ཚད་མེད་ཐུགས་རྗེའི་མངའ་བདག་མུས་ཆེན་སངས་
རྒྱས་རིན་ཆེན་དང་། མཁྱེན་རབ་ཀྱི་དབང་ཕྱུག་འཇམ་དབྱངས་ཀུན་དགའ་བསོད་ནམས་གྲགས་
པ་རྒྱལ་མཚན་དཔལ་བཟང་པོ་ལ་སོགས་པ་ཆོས་བཞིན་དུ་སྤྱོད་པའི་ཡོངས་འཛིན་དམ་པ་བཀའ་
དྲིན་ཅན་རྣམས་ཀྱི་ཐུགས་རྗེའི་སྤྱན་རས་ཀྱིས་འཚོ་ཞིང་། གསུང་གི་བདུད་རྩིས་སྐལ་བ་བཟང་
པོར་གྱུར་པས་ཆོས་འདིའི་རིགས་སུ་སྐྱེས་པ་ཤཱཀྱའི་བཙུན་པ་དཀོན་མཆོག་ལྷུན་གྲུབ་ཀྱིས་རྡོ་རྗེ་
འཆང་གཉིས་པ་རྗེ་བཙུན་གོང་མ་རྣམས་ཀྱི་གསུང་རབ་ལ་གཞི་བྱས། དེ་དག་གི་བརྒྱུད་པ་འཛིན་
པའི་སྐྱེས་ཆེན་དམ་པ་རྣམས་ཀྱི་ཁྲིད་ཡིག་སོ་སོ་ནས་ལེགས་བཤད་ཀྱི་ཆ་བླངས། རྗེ་བླ་མ་དམ་
པ་གསུམ་གྱི་གསུང་སྒྲོས་ཁྱད་པར་ཅན་རྣམས་ཀྱིས་བརྒྱན་ཏེ། མཛེས་བྱེད་ཅེས་པ་ཆུ་མོ་ཡོས་
བུའི་ལོ་ཁྲུམས་ཀྱི་ཟླ་བའི་ཚེས་བཅུ་དྲུག་གི་ཉིན་དཀར་པོ་ནམ་གྲུའི་འགྲུབ་སྦྱོར་འཛོམ་པའི་ཚེ་



དག་པའི་སྣང་བ་བཤད་པའི་སྐབས།
རྫོགས་པར་སྦྱར་བའི་ཡི་གེ་པ་ནི་ལུང་རིགས་སྨྲ་བ་མགོན་པོ་རིན་ཆེན་དཔལ་བཟང་པོས་གུས་
པས་བགྱིས་པའོ།། །།
ཀུན་ཚང་རྒྱས་པ་ལུང་བཞག་ཁྲིད། །
ལུང་བཤད་གཉིས་བཞག་བསྡུས་པ་སྟེ། །
བློ་ནུས་དུས་སྐབས་དང་སྦྱར་ནས། །
རྒྱས་འབྲིང་བསྡུས་པ་གང་དགོས་ལོངས། །
ལམ་གྱི་དངོས་གཞི་རྒྱུད་གསུམ་གྱི་ཁྲིད་ཡིག་ལོགས་སུ་རྟོགས་པར་བྱའོ།། །།



1
$
མཇུག་གཏམ།
སངས་རྒྱས་ཀྱི་བསྟན་པའི་རྩ་བ་བཤད་སྒྲུབ་གཉིས་ལ་ཐུག་ཅིང་དེའང་ནང་རིག་པར་སློབ་
སྦྱོང་དང་། ལག་ལེན་བསྟར་བའི་སྒོ་ནས་སེམས་ཁམས་ཀྱི་གོ་རྟོགས་ཇེ་མཐོར་གཏོང་བའི་བསྟན་
པ་གསོན་པོ་སྟེ། ལུང་དང་རྟོགས་པའི་བསྟན་པ་རིན་པོ་ཆེར་རག་ལས་ཤིང་། དེའི་མཐུན་རྐྱེན་
གཙོ་བོ་གསུང་རབ་འགྲེམས་སྤེལ་གྱི་བྱ་བ་དང་། ལྷག་པར་སྐད་ཡིག་སྣ་ཚོགས་ལ་བརྟེན་ནས་སྐྱེ་
བོ་གང་མང་ལ་ཕན་ལམ་གཏོད་རྒྱུའི་ལས་འགན་ཤིན་ཏུ་གལ་ཆེ་སྟེ། དེའང་མདོ་ལས། ལྔ་བརྒྱ་
ཐ་མར་འགྱུར་བ་ན། །ང་ཉིད་ཡི་གེའི་གཟུགས་སུ་གྱུར། །ང་ཡིན་སྙམ་དུ་ཡིད་བྱོས་ལ། །དེ་ཚེ་
དེ་ལ་གུས་པ་བསྐྱེད། །ཅེས་གསུངས་པ་སོགས་རྒྱུ་མཚན་མང་པོར་གཞིགས་ཏེ། ངེད་ཞིབ་འཇུག་
ཚོགས་པས་ད་ཐེངས་བོད་རྒྱ་ཡིག་རིགས་གཉིས་ལྡན་གཙོ་བོར་བྱས་པའི་དཔལ་ས་སྐྱའི་རིག་
མཛོད་ཅེས་པའི་དཔེ་ཚོགས་བསྒྲིགས་སྤེལ་ཞུ་བའི་ལས་རིམ་ཁྲོད། སྔ་ཕྱི་ཀུན་ཏུ་གཙོ་བོའི་རྒྱབ་
སྐྱོར་དང༌། སློབ་སྟོན་གནང་བའི་མཁས་དབང་དང་། ལོ་ཙཱ་བ། བོད་ལྗོངས་མི་དམངས་དཔེ་
སྐྲུན་ཁང་། གྲོན་དངུལ་གཏོང་མཁན་གྱི་སྦྱིན་བདག་སོགས་ལ་ཞེ་ཐག་པ་ནས་བཀའ་དྲིན་ཆེ་ཞུ་བ་
དང་ཆབས་ཅིག་རྗེས་སོར་ཡང་ལས་རིམ་འདིར་སྔར་རྒྱུན་བཞིན་གཞོགས་འདེགས་གང་ལེགས་
གནང་རྒྱུའི་རེ་བའང་ཞུ་བ་ལགས།
ཞེས་ས་སྐྱ་དཔལ་ལྡན་དོན་ཡོད་ཀྱིས།
236



དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་རྫོགས་ཤིང་། །
བསོད་ནམས་ཡེ་ཤེས་ལས་བྱུང་བའི། །དམ་པ་སྐུ་གཉིས་ཐོབ་པར་ཤོག །
以此善业一切士,
gi # ，
ཟ * =ft,
༣ 。-- , 4 .
︽༤)
རུསE
2: rg
ལྟ་
རང་གངDN



གསུང་ངག་ལམ་འབྲས་སྣང་གསུམ་མཛེས་རྒྱན།
མཛད་པ་པོ།
ངོར་ཆེན་དཀོན་མཆོག་ལྷུན་གྲུབ།
རྩོམ་སྒྲིག་འགན་འཁུར་ག དོན་གྲུབ་ཕུན་ཚོགས།
མདུན་ཤོག་འཆར་དགོདཔ། བསྟན་རྣམ། སྐལ་ཚེ། དགེ་ལེགས།
དཔེ་སྒྲིག་འཆར་འགོད་པ། བསྟན་འཛིན།
པར་གཞི་སྒྲིག་མཁན། བསྟན་འཛིན། པ་སངས།
དཔེ་སྐྲུན་འགྲེམས་སྤེལ་ཚན་པ།
བོད་ལྗོངས་མི་དམངས་དཔེ་སྐྲུན་ཁང་།
(ལྷ་ས་གླིང་སྐོར་བྱང་ལམ་སྒོ་ཨང་20)
པར་འདེབས་ཚན་པ། ཁྲེན་ཏུའུ་ཏུང་ཅང་པར་འདེབས་ཚད་ཡོད་ཀུང་སི།
དེབ་ཚད།
787X960 1/16
པར་ཤོག
16. 25
ཡིག་གྲངས།
ཁྲི་13
པར་གཞི།
2011 ལོའི་ཟླ་5པར་པར་གཞི་1བསྒྲིགས།
པར་ཐེངས།
2011 ལོའི་ཟླ་5པར་པར་ཐེངས་1བཏབ།
པར་གྲངས།
01-7,000
དཔེ་དེབཨང་རྟགས། ISBN978-7-223-02997-1
རིན་གོང་སྒོར།
35.00
པར་གཞི་སྒེར་བདག་ཡིན་པས་འདྲ་ཆོས་པར་འདེབས་མི་ཆོག
དྲ་ཚིགས། http://www. sakya. org. cn



ISBN 978-7-223-02997-1
9787223"29971">
定价:35.00元
